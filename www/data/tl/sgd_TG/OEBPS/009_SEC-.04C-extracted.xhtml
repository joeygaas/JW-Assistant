<?xml version="1.0" encoding="utf-8" ?>
<html dir="ltr" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="TL">
<head>
<meta charset="utf-8" />
<title>Extracted Text:    4-C Mahahalagang Pangyayari sa Buhay ni Jesus sa Lupa—Magawaing Ministeryo ni Jesus sa Galilea (Bahagi 1)</title>
<link rel="stylesheet" href="css/extracted.css" type="text/css" />
</head>
<body>
<div class="groupExt">
<div class="groupExtScrpCite">
<div class="extScrpCite"><p><a href="009_SEC-.04C.xhtml#citationsource6">^ <strong>(Luc. 4:16-31)</strong></a> <span id="citation6"></span>At dumating siya sa Nazaret, kung saan siya pinalaki; at, ayon sa kaniyang kaugalian sa araw ng sabbath, pumasok siya sa sinagoga, at tumayo siya upang bumasa. <strong><sup>17 </sup></strong>Kaya ang balumbon ng propetang si Isaias ay ibinigay sa kaniya, at binuksan niya ang balumbon at nasumpungan ang dako kung saan nakasulat: <strong><sup>18 </sup></strong>“Ang espiritu ni Jehova ay sumasaakin, sapagkat pinahiran niya ako upang magpahayag ng mabuting balita sa mga dukha, isinugo niya ako upang mangaral ng pagpapalaya sa mga bihag at ng pagpapanumbalik ng paningin sa mga bulag, upang payaunin ang mga nasisiil nang may paglaya, <strong><sup>19 </sup></strong>upang ipangaral ang kaayaayang taon ni Jehova.” <strong><sup>20 </sup></strong>Sa gayon ay inilulon niya ang balumbon, isinauli ito sa tagapaglingkod at umupo; at ang mga mata ng lahat ng nasa sinagoga ay nakatuong mabuti sa kaniya. <strong><sup>21 </sup></strong>Nang magkagayon ay pinasimulan niyang sabihin sa kanila: “Ngayon ay natutupad ang kasulatang ito na karirinig lamang ninyo.” <strong><sup>22 </sup></strong>At silang lahat ay nagsimulang magbigay ng mabuting patotoo tungkol sa kaniya at mamangha sa kaakit-akit na mga salitang lumalabas sa kaniyang bibig, at sinasabi nila: “Ito ay anak ni Jose, hindi ba?” <strong><sup>23 </sup></strong>Dahil dito ay sinabi niya sa kanila: “Walang alinlangang ikakapit ninyo sa akin ang ilustrasyong ito, ‘Manggagamot, pagalingin mo ang iyong sarili; ang mga bagay na narinig naming nangyari sa Capernaum ay gawin mo rin dito sa iyong sariling teritoryo.’ ” <strong><sup>24 </sup></strong>Ngunit sinabi niya: “Katotohanang sinasabi ko sa inyo na walang propeta ang tinatanggap sa kaniyang sariling teritoryo. <strong><sup>25 </sup></strong>Bilang halimbawa, sinasabi ko sa inyo sa katotohanan, Maraming babaing balo sa Israel noong mga araw ni Elias, nang ang langit ay sarhan nang tatlong taon at anim na buwan, anupat isang malaking taggutom ang sumapit sa buong lupain, <strong><sup>26 </sup></strong>gayunman ay hindi isinugo si Elias sa kaninuman sa mga babaing iyon, kundi sa Zarepat lamang sa lupain ng Sidon sa isang babaing balo. <strong><sup>27 </sup></strong>Gayundin, maraming ketongin sa Israel noong panahon ni Eliseo na propeta, gayunma’y walang isa man sa kanila ang nilinis, maliban kay Naaman na taong taga-Sirya.” <strong><sup>28 </sup></strong>At ang lahat ng nakarinig ng mga bagay na ito sa sinagoga ay napuno ng galit; <strong><sup>29 </sup></strong>at tumindig sila at itinaboy siya sa labas ng lunsod, at dinala nila siya sa gulod ng bundok na kinatatayuan ng kanilang lunsod, upang ihagis siyang patiwarik. <strong><sup>30 </sup></strong>Ngunit siya ay dumaan sa gitna nila at nagpatuloy sa kaniyang lakad. <strong><sup>31 </sup></strong>At bumaba siya sa Capernaum, na isang lunsod ng Galilea. At tinuruan niya sila nang sabbath;</p><p></p></div>
<div class="extScrpCite"><p><a href="009_SEC-.04C.xhtml#citationsource10">^ <strong>(Luc. 5:1-11)</strong></a> <span id="citation10"></span>Sa isang pagkakataon nang ang pulutong ay sumisiksik sa kaniya at nakikinig sa salita ng Diyos, siya ay nakatayo sa tabi ng lawa ng Genesaret. <strong><sup>2 </sup></strong>At nakakita siya ng dalawang bangka na nakadaong sa tabing-lawa, ngunit ang mga mangingisda ay bumaba na mula sa mga ito at naghuhugas ng kanilang mga lambat. <strong><sup>3 </sup></strong>Paglulan sa isa sa mga bangka, na kay Simon, sinabi niya sa kaniya na lumayo nang kaunti mula sa lupa. Pagkatapos ay umupo siya, at mula sa bangka ay nagsimula siyang magturo sa mga pulutong. <strong><sup>4 </sup></strong>Nang tumigil siya sa pagsasalita, sinabi niya kay Simon: “Pumaroon ka sa malalim, at ibaba ninyo ang inyong mga lambat upang makahuli.” <strong><sup>5 </sup></strong>Ngunit bilang tugon ay sinabi ni Simon: “Tagapagturo, buong gabi kaming nagpagal at walang nakuhang anuman, ngunit dahil sa sinabi mo ay ibababa ko ang mga lambat.” <strong><sup>6 </sup></strong>Buweno, nang gawin nila ito, sila ay nakahuli ng napakaraming isda. Sa katunayan, ang kanilang mga lambat ay nagsimulang mapunit. <strong><sup>7 </sup></strong>Kaya sumenyas sila sa kanilang mga kasamahan sa isa pang bangka na pumaroon at tulungan sila; at pumaroon naman sila, at pinunô nila ang dalawang bangka, anupat ang mga ito ay nagsimulang lumubog. <strong><sup>8 </sup></strong>Sa pagkakita rito, si Simon Pedro ay sumubsob sa mga tuhod ni Jesus, na sinasabi: “Lumayo ka sa akin, sapagkat ako ay taong makasalanan, Panginoon.” <strong><sup>9 </sup></strong>Sapagkat dahil sa nahuling isda na nakuha nila, siya at ang lahat ng kasama niya ay pinanaigan ng panggigilalas, <strong><sup>10 </sup></strong>at gayundin kapuwa sina Santiago at Juan, na mga anak ni Zebedeo, na mga kasosyo ni Simon. Ngunit sinabi ni Jesus kay Simon: “Huwag ka nang matakot. Mula ngayon ay manghuhuli ka ng mga taong buháy.” <strong><sup>11 </sup></strong>Kaya ibinalik nila sa lupa ang mga bangka, at iniwan ang lahat ng bagay at sumunod sa kaniya.</p><p></p></div>
<div class="extScrpCite"><p><a href="009_SEC-.04C.xhtml#citationsource12">^ <strong>(Mar. 1:21-34)</strong></a> <span id="citation12"></span>At pumasok sila sa Capernaum. Kaagad-agad nang sabbath ay pumasok siya sa sinagoga at nagsimulang magturo. <strong><sup>22 </sup></strong>At lubha silang namangha sa kaniyang paraan ng pagtuturo, sapagkat doon ay nagtuturo siya sa kanila na gaya ng isang may awtoridad, at hindi gaya ng mga eskriba. <strong><sup>23 </sup></strong>Gayundin, nang mismong oras na iyon ay naroon sa kanilang sinagoga ang isang tao na nasa ilalim ng kapangyarihan ng isang maruming espiritu, at sumigaw siya, <strong><sup>24 </sup></strong>na nagsasabi: “Ano ang kinalaman namin sa iyo, Jesus ikaw na Nazareno? Pumarito ka ba upang puksain kami? Kilala ko kung sino ka talaga, ang Banal ng Diyos.” <strong><sup>25 </sup></strong>Ngunit sinaway ito ni Jesus, na sinasabi: “Tumahimik ka, at lumabas ka sa kaniya!” <strong><sup>26 </sup></strong>At ang maruming espiritu, pagkatapos na pangisayin siya at humiyaw sa sukdulan ng tinig nito, ay lumabas sa kaniya. <strong><sup>27 </sup></strong>Buweno, ang lahat ng mga tao ay lubhang nanggilalas anupat nagsimula silang magtalo sa isa’t isa, na nagsasabi: “Ano ito? Isang bagong turo! May-awtoridad niyang inuutusan maging ang maruruming espiritu, at sinusunod nila siya.” <strong><sup>28 </sup></strong>Kaya ang ulat tungkol sa kaniya ay lumaganap kaagad sa lahat ng direksiyon sa buong nakapalibot na lupain na nasa Galilea. <strong><sup>29 </sup></strong>At kaagad silang lumabas sa sinagoga at pumaroon sa tahanan nina Simon at Andres na kasama sina Santiago at Juan. <strong><sup>30 </sup></strong>Ngayon ang biyenang babae ni Simon ay nakahiga at nilalagnat, at karaka-raka nilang sinabihan siya tungkol sa kaniya. <strong><sup>31 </sup></strong>At paglapit sa kaniya ay ibinangon niya siya, na hinahawakan siya sa kamay; at iniwan siya ng lagnat, at siya ay nagsimulang maglingkod sa kanila. <strong><sup>32 </sup></strong>Pagsapit ng gabi, nang lumubog na ang araw, pinasimulang dalhin sa kaniya ng mga tao ang lahat niyaong mga may karamdaman at yaong mga inaalihan ng demonyo; <strong><sup>33 </sup></strong>at ang buong lunsod ay natipon sa mismong pintuan. <strong><sup>34 </sup></strong>Kaya pinagaling niya ang marami na may dinaramdam na iba’t ibang sakit, at nagpalayas siya ng maraming demonyo, ngunit hindi niya pinahintulutang magsalita ang mga demonyo, sapagkat alam nilang siya ang Kristo.</p><p></p></div>
<div class="extScrpCite"><p><a href="009_SEC-.04C.xhtml#citationsource13">^ <strong>(Luc. 4:31-41)</strong></a> <span id="citation13"></span>At bumaba siya sa Capernaum, na isang lunsod ng Galilea. At tinuruan niya sila nang sabbath; <strong><sup>32 </sup></strong>at lubha silang namangha sa kaniyang paraan ng pagtuturo, sapagkat ang kaniyang pananalita ay may awtoridad. <strong><sup>33 </sup></strong>At naroon sa sinagoga ang isang taong may espiritu, isang maruming demonyo, at sumigaw siya sa malakas na tinig: <strong><sup>34 </sup></strong>“Ah! Ano ang kinalaman namin sa iyo, Jesus ikaw na Nazareno? Pumarito ka ba upang puksain kami? Kilala ko kung sino ka talaga, ang Banal ng Diyos.” <strong><sup>35 </sup></strong>Ngunit sinaway ito ni Jesus, na sinasabi: “Tumahimik ka, at lumabas ka sa kaniya.” Sa gayon, pagkatapos na ibagsak ang lalaki sa gitna nila, ang demonyo ay lumabas sa kaniya nang hindi siya sinasaktan. <strong><sup>36 </sup></strong>Dahil dito, sinapitan ng panggigilalas ang lahat, at nagsimula silang mag-usapan sa isa’t isa, na sinasabi: “Anong uri ng pananalita ito, sapagkat inuutusan niya nang may awtoridad at kapangyarihan ang maruruming espiritu, at lumalabas sila?” <strong><sup>37 </sup></strong>Kaya ang balita may kinalaman sa kaniya ay patuloy na lumaganap sa bawat sulok ng lupain sa paligid. <strong><sup>38 </sup></strong>Pagtindig mula sa sinagoga ay pumasok siya sa tahanan ni Simon. Ngayon ang biyenang babae ni Simon ay napipighati dahil sa mataas na lagnat, at hinilingan nila siya alang-alang sa kaniya. <strong><sup>39 </sup></strong>Kaya tumayo siya na nakayuko sa kaniya at sinaway ang lagnat, at iniwan siya nito. Kaagad siyang bumangon at nagsimulang maglingkod sa kanila. <strong><sup>40 </sup></strong>Ngunit nang papalubog na ang araw, ang lahat niyaong may mga taong may sakit na iba’t ibang karamdaman ay nagdala ng mga ito sa kaniya. Sa pamamagitan ng pagpapatong ng kaniyang mga kamay sa bawat isa sa kanila ay pinagaling niya sila. <strong><sup>41 </sup></strong>Lumabas din ang mga demonyo mula sa marami, na sumisigaw at nagsasabi: “Ikaw ang Anak ng Diyos.” Ngunit, sa pagsaway sa kanila, hindi niya sila pinahintulutang magsalita, sapagkat alam nilang siya ang Kristo.</p><p></p></div>
<div class="extScrpCite"><p><a href="009_SEC-.04C.xhtml#citationsource21">^ <strong>(Mar. 2:1-12)</strong></a> <span id="citation21"></span>Gayunman, pagkatapos ng ilang araw ay muli siyang pumasok sa Capernaum at nabalita na siya ay nasa tahanan. <strong><sup>2 </sup></strong>Dahil dito ay marami ang natipon, anupat wala nang lugar, wala kahit na sa may pinto, at pinasimulan niyang sabihin sa kanila ang salita. <strong><sup>3 </sup></strong>At may mga taong dumating na dala sa kaniya ang isang paralitiko na binubuhat ng apat. <strong><sup>4 </sup></strong>Ngunit palibhasa’y hindi siya mailapit kay Jesus dahil sa pulutong, inalis nila ang bubong sa tapat ng kinaroroonan niya, at pagkagawa ng butas ay ibinaba nila ang teheras na kinahihigan ng paralitiko. <strong><sup>5 </sup></strong>At nang makita ni Jesus ang kanilang pananampalataya ay sinabi niya sa paralitiko: “Anak, ang iyong mga kasalanan ay pinatatawad na.” <strong><sup>6 </sup></strong>Ngayon ay naroon ang ilan sa mga eskriba, na nakaupo at nangangatuwiran sa kanilang mga puso: <strong><sup>7 </sup></strong>“Bakit nagsasalita sa ganitong paraan ang taong ito? Siya ay namumusong. Sino ang makapagpapatawad ng mga kasalanan maliban sa isa, ang Diyos?” <strong><sup>8 </sup></strong>Ngunit si Jesus, yamang naunawaan kaagad sa pamamagitan ng kaniyang espiritu na nangangatuwiran sila nang gayon sa kanilang sarili, ay nagsabi sa kanila: “Bakit ninyo ipinangangatuwiran ang mga bagay na ito sa inyong mga puso? <strong><sup>9 </sup></strong>Alin ang mas madali, ang sabihin sa paralitiko, ‘Ang iyong mga kasalanan ay pinatatawad na,’ o ang sabihing, ‘Bumangon ka at buhatin mo ang iyong teheras at lumakad ka’? <strong><sup>10 </sup></strong>Ngunit upang malaman ninyo na ang Anak ng tao ay may awtoridad na magpatawad ng mga kasalanan sa ibabaw ng lupa,”—sinabi niya sa paralitiko: <strong><sup>11 </sup></strong>“Sinasabi ko sa iyo, Bumangon ka, buhatin mo ang iyong teheras, at umuwi ka sa iyong tahanan.” <strong><sup>12 </sup></strong>Sa gayon ay bumangon siya, at kaagad na binuhat ang kaniyang teheras at lumakad na palabas sa harap nilang lahat, kung kaya talagang natigilan silang lahat, at niluwalhati nila ang Diyos, na sinasabi: “Hindi pa kami nakakita kailanman ng katulad nito.”</p><p></p></div>
<div class="extScrpCite"><p><a href="009_SEC-.04C.xhtml#citationsource25">^ <strong>(Luc. 5:27-39)</strong></a> <span id="citation25"></span>At pagkatapos ng mga bagay na ito ay lumabas siya at nakita niya ang isang maniningil ng buwis na nagngangalang Levi na nakaupo sa tanggapan ng buwis, at sinabi niya rito: “Maging tagasunod kita.” <strong><sup>28 </sup></strong>At pagkaiwan sa lahat ng bagay ay tumindig ito at sumunod sa kaniya. <strong><sup>29 </sup></strong>Gayundin, naghanda si Levi ng isang malaking piging bilang pagsalubong sa kaniya sa kaniyang bahay; at may isang malaking pulutong ng mga maniningil ng buwis at ng iba pa na kasama nilang nakahilig sa kainan. <strong><sup>30 </sup></strong>Dahil dito ang mga Pariseo at ang kanilang mga eskriba ay nagsimulang bumulong sa kaniyang mga alagad, na sinasabi: “Bakit kayo kumakain at umiinom na kasama ng mga maniningil ng buwis at ng mga makasalanan?” <strong><sup>31 </sup></strong>Bilang tugon ay sinabi ni Jesus sa kanila: “Yaong malulusog ay hindi nangangailangan ng manggagamot, kundi yaong mga may sakit. <strong><sup>32 </sup></strong>Ako ay pumarito upang tawagin, hindi ang mga taong matuwid, kundi ang mga makasalanan upang magsisi.” <strong><sup>33 </sup></strong>Sinabi nila sa kaniya: “Ang mga alagad ni Juan ay nag-aayuno nang malimit at naghahandog ng mga pagsusumamo, at gayundin yaong mga kabilang sa mga Pariseo, ngunit yaong mga sa iyo ay kumakain at umiinom.” <strong><sup>34 </sup></strong>Sinabi ni Jesus sa kanila: “Hindi ninyo mapag-aayuno ang mga kaibigan ng kasintahang lalaki habang kasama nila ang kasintahang lalaki, hindi ba? <strong><sup>35 </sup></strong>Gayunma’y darating ang mga araw na kukunin nga sa kanila ang kasintahang lalaki; kung magkagayon ay mag-aayuno sila sa mga araw na iyon.” <strong><sup>36 </sup></strong>Higit pa riyan, nagbigay siya sa kanila ng isang ilustrasyon: “Walang sinuman ang gumugupit ng panagpi mula sa isang bagong panlabas na kasuutan at itinatahi ito sa isang lumang panlabas na kasuutan; ngunit kapag ginawa niya, kung gayon kapuwa ang bagong panagpi ay natatastas at ang panagpi mula sa bagong kasuutan ay hindi bumabagay sa luma. <strong><sup>37 </sup></strong>Isa pa, walang sinuman ang naglalagay ng bagong alak sa mga lumang sisidlang balat; ngunit kapag ginawa niya, kung gayon ay papuputukin ng bagong alak ang mga sisidlang balat, at ito ay matatapon at ang mga sisidlang balat ay masisira. <strong><sup>38 </sup></strong>Kundi bagong alak ang dapat ilagay sa mga bagong sisidlang balat. <strong><sup>39 </sup></strong>Walang sinumang nakainom na ng alak na laon ang magnanais ng bago; sapagkat sasabihin niya, ‘Ang laon ay mainam.’ ”</p><p></p></div>
<div class="extScrpCite"><p><a href="009_SEC-.04C.xhtml#citationsource27">^ <strong>(Juan 5:1-47)</strong></a> <span id="citation27"></span>Pagkatapos ng mga bagay na ito ay nagkaroon ng kapistahan ng mga Judio, at si Jesus ay umahon sa Jerusalem. <strong><sup>2 </sup></strong>Sa Jerusalem nga sa pintuang-daan ng mga tupa ay may isang tipunang-tubig na tinatawag sa Hebreo na Betzata, na may limang kolonada. <strong><sup>3 </sup></strong>Sa mga ito ay may isang karamihan ng mga maysakit, mga bulag, mga pilay at yaong mga may tuyot na mga sangkap, na nakahiga. <strong><sup>4 </sup></strong>—— <strong><sup>5 </sup></strong>Ngunit may isang tao roon na tatlumpu’t walong taon nang may sakit. <strong><sup>6 </sup></strong>Sa pagkakita sa taong ito na nakahiga, at sa pagkabatid na mahabang panahon na siyang may sakit, sinabi ni Jesus sa kaniya: “Ibig mo bang bumuti ang iyong kalusugan?” <strong><sup>7 </sup></strong>Sumagot sa kaniya ang taong may sakit: “Ginoo, wala akong tao na maglalagay sa akin sa tipunang-tubig kapag ang tubig ay nagugulo; kundi habang paparoon ako ay may ibang nauunang bumaba sa akin.” <strong><sup>8 </sup></strong>Sinabi ni Jesus sa kaniya: “Tumayo ka, buhatin mo ang iyong teheras at lumakad ka.” <strong><sup>9 </sup></strong>Nang magkagayon ay kaagad na bumuti ang kalusugan ng taong iyon, at binuhat niya ang kaniyang teheras at nagsimulang lumakad. At nang araw na iyon ay sabbath. <strong><sup>10 </sup></strong>Nang magkagayon ay nagsimulang magsabi ang mga Judio sa taong pinagaling: “Ngayon ay Sabbath, at hindi kaayon ng kautusan na buhatin mo ang teheras.” <strong><sup>11 </sup></strong>Ngunit sumagot siya sa kanila: “Yaon mismong nagpabuti sa aking kalusugan ang nagsabi sa akin, ‘Buhatin mo ang iyong teheras at lumakad ka.’ ” <strong><sup>12 </sup></strong>Tinanong nila siya: “Sinong tao ang nagsabi sa iyo na, ‘Buhatin mo iyan at lumakad ka’?” <strong><sup>13 </sup></strong>Ngunit hindi kilala ng taong pinagaling kung sino siya, sapagkat lumayo na si Jesus, yamang may isang pulutong sa dakong iyon. <strong><sup>14 </sup></strong>Pagkatapos ng mga bagay na ito ay nasumpungan siya ni Jesus sa templo at sinabi sa kaniya: “Tingnan mo, bumuti na ang iyong kalusugan. Huwag ka nang magkasala pang muli, upang walang anumang lalong masama ang mangyari sa iyo.” <strong><sup>15 </sup></strong>Umalis ang tao at sinabi sa mga Judio na si Jesus ang nagpabuti sa kaniyang kalusugan. <strong><sup>16 </sup></strong>Kaya dahil dito ay pinag-usig ng mga Judio si Jesus, sapagkat ginagawa niya ang mga bagay na ito sa panahon ng Sabbath. <strong><sup>17 </sup></strong>Ngunit sumagot siya sa kanila: “Ang aking Ama ay patuloy na gumagawa hanggang ngayon, at ako ay patuloy na gumagawa.” <strong><sup>18 </sup></strong>Tunay nga, dahil dito ay lalo pang nagsikap ang mga Judio na patayin siya, sapagkat hindi lamang niya nilalabag ang Sabbath kundi tinatawag din naman niya na kaniyang sariling Ama ang Diyos, anupat ginagawa niyang kapantay ng Diyos ang kaniyang sarili. <strong><sup>19 </sup></strong>Sa gayon, bilang sagot, sinabi pa ni Jesus sa kanila: “Katotohanang-katotohanang sinasabi ko sa inyo, Ang Anak ay hindi makagagawa ng kahit isang bagay sa sarili niyang pagkukusa, kundi kung ano lamang ang nakikita niyang ginagawa ng Ama. Sapagkat anumang bagay ang ginagawa ng Isang iyon, ang mga bagay na ito ang ginagawa rin ng Anak sa gayunding paraan. <strong><sup>20 </sup></strong>Sapagkat minamahal ng Ama ang Anak at ipinakikita sa kaniya ang lahat ng bagay na kaniya mismong ginagawa, at ipakikita niya sa kaniya ang mga gawa na mas dakila pa kaysa sa mga ito, upang kayo ay mamangha. <strong><sup>21 </sup></strong>Sapagkat kung paanong ibinabangon ng Ama ang mga patay at binubuhay sila, gayundin binubuhay ng Anak yaong mga ibig niya. <strong><sup>22 </sup></strong>Sapagkat ang Ama ay hindi humahatol sa kaninuman, kundi ipinagkatiwala niya ang lahat ng paghatol sa Anak, <strong><sup>23 </sup></strong>upang ang lahat ay magparangal sa Anak kung paanong sila ay nagpaparangal sa Ama. Siya na hindi nagpaparangal sa Anak ay hindi nagpaparangal sa Ama na nagsugo sa kaniya. <strong><sup>24 </sup></strong>Katotohanang-katotohanang sinasabi ko sa inyo, Siya na nakikinig sa aking salita at naniniwala sa kaniya na nagsugo sa akin ay may buhay na walang hanggan, at hindi siya hahantong sa paghatol kundi nakatawid na mula sa kamatayan tungo sa buhay. <strong><sup>25 </sup></strong>“Katotohanang-katotohanang sinasabi ko sa inyo, Ang oras ay dumarating, at ngayon na nga, na maririnig ng mga patay ang tinig ng Anak ng Diyos at yaong mga nagbigay-pansin ay mabubuhay. <strong><sup>26 </sup></strong>Sapagkat kung paanong ang Ama ay may buhay sa kaniyang sarili, gayundin niya ipinagkaloob sa Anak na magkaroon ng buhay sa kaniyang sarili. <strong><sup>27 </sup></strong>At binigyan niya siya ng awtoridad na gumawa ng paghatol, sapagkat siya ay Anak ng tao. <strong><sup>28 </sup></strong>Huwag kayong mamangha rito, sapagkat ang oras ay dumarating na ang lahat ng nasa mga alaalang libingan ay makaririnig ng kaniyang tinig <strong><sup>29 </sup></strong>at lalabas, yaong mga gumawa ng mabubuting bagay tungo sa pagkabuhay-muli sa buhay, yaong mga gumawa ng buktot na mga bagay tungo sa pagkabuhay-muli sa paghatol. <strong><sup>30 </sup></strong>Hindi ako makagagawa ng kahit isang bagay sa sarili kong pagkukusa; ayon sa aking narinig, ako ay humahatol; at ang hatol na ipinapataw ko ay matuwid, sapagkat hinahanap ko, hindi ang aking sariling kalooban, kundi ang kalooban niya na nagsugo sa akin. <strong><sup>31 </sup></strong>“Kung ako lamang ang nagpapatotoo tungkol sa aking sarili, ang aking patotoo ay hindi totoo. <strong><sup>32 </sup></strong>May iba pang nagpapatotoo tungkol sa akin, at alam kong ang patotoong dinadala niya tungkol sa akin ay totoo. <strong><sup>33 </sup></strong>Kayo ay nagsugo ng mga tao kay Juan, at nagpatotoo siya sa katotohanan. <strong><sup>34 </sup></strong>Gayunman, hindi ko tinatanggap ang patotoo mula sa tao, ngunit sinasabi ko ang mga bagay na ito upang kayo ay maligtas. <strong><sup>35 </sup></strong>Ang taong iyon ay isang lamparang nagniningas at nagliliwanag, at sa loob ng maikling panahon ay ninais ninyong magsaya nang labis sa kaniyang liwanag. <strong><sup>36 </sup></strong>Ngunit taglay ko ang patotoong mas dakila kaysa sa taglay ni Juan, sapagkat ang mismong mga gawang iniatas sa akin ng aking Ama upang ganapin, na siyang mga gawa na aking ginagawa, ang nagpapatotoo tungkol sa akin na isinugo ako ng Ama. <strong><sup>37 </sup></strong>Gayundin, ang Ama na nagsugo sa akin ang siyang nagpatotoo tungkol sa akin. Hindi ninyo kailanman narinig ang kaniyang tinig ni nakita man ang kaniyang anyo; <strong><sup>38 </sup></strong>at hindi nananatili sa inyo ang kaniyang salita, sapagkat yaon mismong isinugo niya ay hindi ninyo pinaniniwalaan. <strong><sup>39 </sup></strong>“Sinasaliksik ninyo ang Kasulatan, sapagkat iniisip ninyo na sa pamamagitan ng mga iyon ay magkakaroon kayo ng buhay na walang hanggan; at ang mga ito mismo ang nagpapatotoo tungkol sa akin. <strong><sup>40 </sup></strong>At gayunma’y hindi ninyo nais na pumarito sa akin upang magkaroon kayo ng buhay. <strong><sup>41 </sup></strong>Hindi ako tumatanggap ng kaluwalhatian mula sa tao, <strong><sup>42 </sup></strong>ngunit alam na alam ko na hindi ninyo taglay sa inyo ang pag-ibig sa Diyos. <strong><sup>43 </sup></strong>Ako ay pumarito sa pangalan ng aking Ama, ngunit hindi ninyo ako tinatanggap; kung may iba pa na dumating sa sarili niyang pangalan, tatanggapin ninyo ang isang iyon. <strong><sup>44 </sup></strong>Paano kayo maniniwala, gayong tumatanggap kayo ng kaluwalhatian mula sa isa’t isa at hindi ninyo hinahanap ang kaluwalhatiang mula sa iisang Diyos? <strong><sup>45 </sup></strong>Huwag ninyong isipin na aakusahan ko kayo sa Ama; may isa na umaakusa sa inyo, si Moises, na siyang pinaglagakan ninyo ng inyong pag-asa. <strong><sup>46 </sup></strong>Sa katunayan, kung pinaniwalaan ninyo si Moises ay paniniwalaan ninyo ako, sapagkat ang isang iyon ay sumulat tungkol sa akin. <strong><sup>47 </sup></strong>Ngunit kung hindi ninyo pinaniniwalaan ang mga isinulat ng isang iyon, paano ninyo paniniwalaan ang aking mga pananalita?”</p><p></p></div>
<div class="extScrpCite"><p><a href="009_SEC-.04C.xhtml#citationsource31">^ <strong>(Mat. 12:9-21)</strong></a> <span id="citation31"></span>Pagkalisan mula sa dakong iyon ay pumasok siya sa kanilang sinagoga; <strong><sup>10 </sup></strong>at, narito! isang lalaki na may tuyot na kamay! Kaya tinanong nila siya, “Kaayon ba ng kautusan na magpagaling kapag sabbath?” upang mayroon silang maiakusa laban sa kaniya. <strong><sup>11 </sup></strong>Sinabi niya sa kanila: “Sinong tao sa gitna ninyo na may isang tupa at kung mahulog ito sa hukay kapag sabbath ay hindi niya ito aabutin at iaahon? <strong><sup>12 </sup></strong>Kung tutuusin, lalo pa ngang higit na mahalaga ang isang tao kaysa sa isang tupa! Kaya kaayon ng kautusan ang gumawa ng mabuting bagay kapag sabbath.” <strong><sup>13 </sup></strong>Nang magkagayon ay sinabi niya sa lalaki: “Iunat mo ang iyong kamay.” At iniunat niya ito, at ito ay nanauli at gumaling na tulad ng kabilang kamay. <strong><sup>14 </sup></strong>Ngunit lumabas ang mga Pariseo at nagsanggunian laban sa kaniya upang mapatay nila siya. <strong><sup>15 </sup></strong>Nang malaman ito, si Jesus ay umalis mula roon. Marami rin ang sumunod sa kaniya, at pinagaling niya silang lahat, <strong><sup>16 </sup></strong>ngunit mahigpit niya silang inutusan na huwag siyang gawing hayag; <strong><sup>17 </sup></strong>upang matupad ang sinalita sa pamamagitan ni Isaias na propeta, na nagsabi: <strong><sup>18 </sup></strong>“Narito! Ang aking lingkod na aking pinili, ang aking minamahal, na sinang-ayunan ng aking kaluluwa! Ilalagay ko sa kaniya ang aking espiritu, at kung ano ang katarungan ay lilinawin niya sa mga bansa. <strong><sup>19 </sup></strong>Hindi siya makikipagtalo, ni sisigaw nang malakas, ni maririnig ng sinuman ang kaniyang tinig sa malalapad na daan. <strong><sup>20 </sup></strong>Ang bugbog na tambo ay hindi niya dudurugin, at ang aandap-andap na linong mitsa ay hindi niya papatayin, hanggang sa magpalabas siya ng katarungan nang matagumpay. <strong><sup>21 </sup></strong>Tunay nga, sa kaniyang pangalan ay aasa ang mga bansa.”</p><p></p></div>
<div class="extScrpCite"><p><a href="009_SEC-.04C.xhtml#citationsource32">^ <strong>(Mar. 3:1-12)</strong></a> <span id="citation32"></span>Minsan pa ay pumasok siya sa isang sinagoga, at naroon ang isang lalaki na may tuyot na kamay. <strong><sup>2 </sup></strong>Kaya maingat nila siyang binabantayan upang makita kung pagagalingin niya ang lalaki sa sabbath, nang sa gayon ay maakusahan nila siya. <strong><sup>3 </sup></strong>At sinabi niya sa lalaki na may tuyot na kamay: “Tumindig ka at pumunta ka sa gitna.” <strong><sup>4 </sup></strong>Pagkatapos ay sinabi niya sa kanila: “Kaayon ba ng kautusan na kapag sabbath ay gumawa ng isang mabuting gawa o gumawa ng isang masamang gawa, na magligtas o pumatay ng kaluluwa?” Ngunit nanatili silang tahimik. <strong><sup>5 </sup></strong>At pagkatingin sa kanila sa palibot na may pagkagalit, palibhasa’y lubusang napighati dahil sa pagkamanhid ng kanilang mga puso, sinabi niya sa lalaki: “Iunat mo ang iyong kamay.” At iniunat niya ito, at ang kaniyang kamay ay nanauli. <strong><sup>6 </sup></strong>Sa gayon ay lumabas ang mga Pariseo at kaagad na nagsimulang makipagsanggunian sa mga tagasunod sa partido ni Herodes laban sa kaniya, upang patayin siya. <strong><sup>7 </sup></strong>Ngunit umalis si Jesus kasama ng kaniyang mga alagad patungo sa dagat; at isang malaking karamihan mula sa Galilea at mula sa Judea ang sumunod sa kaniya. <strong><sup>8 </sup></strong>Maging mula sa Jerusalem at mula sa Idumea at mula sa kabila ng Jordan at sa palibot ng Tiro at Sidon, isang malaking karamihan, sa pagkarinig sa lahat ng mga bagay na ginagawa niya, ang pumaroon sa kaniya. <strong><sup>9 </sup></strong>At sinabi niya sa kaniyang mga alagad na maghanda ng isang maliit na bangka na lagi niyang magagamit upang hindi siya siksikin ng pulutong. <strong><sup>10 </sup></strong>Sapagkat marami siyang pinagaling, at ang resulta nito ay dumagsa sa kaniya ang lahat niyaong mga may nakapipighating karamdaman upang hipuin siya. <strong><sup>11 </sup></strong>Maging ang maruruming espiritu, kailanma’t makita nila siya, ay nagpapatirapa sa harap niya at sumisigaw, na nagsasabi: “Ikaw ang Anak ng Diyos.” <strong><sup>12 </sup></strong>Ngunit maraming ulit na mahigpit niya silang inutusan na huwag siyang ipamalita.</p><p></p></div>
<div class="extScrpCite"><p><a href="009_SEC-.04C.xhtml#citationsource36">^ <strong>(Mat. 5:1-7:29)</strong></a> <span id="citation36"></span>Nang makita niya ang mga pulutong ay umahon siya sa bundok; at pagkaupo niya ay lumapit sa kaniya ang kaniyang mga alagad; <strong><sup>2 </sup></strong>at ibinuka niya ang kaniyang bibig at nagsimulang magturo sa kanila, na nagsasabi: <strong><sup>3 </sup></strong>“Maligaya yaong mga palaisip sa kanilang espirituwal na pangangailangan, yamang ang kaharian ng langit ay sa kanila. <strong><sup>4 </sup></strong>“Maligaya yaong mga nagdadalamhati, yamang sila ay aaliwin. <strong><sup>5 </sup></strong>“Maligaya ang mga mahinahong-loob, yamang mamanahin nila ang lupa. <strong><sup>6 </sup></strong>“Maligaya yaong mga nagugutom at nauuhaw sa katuwiran, yamang sila ay bubusugin. <strong><sup>7 </sup></strong>“Maligaya ang mga maawain, yamang sila ay pagpapakitaan ng awa. <strong><sup>8 </sup></strong>“Maligaya ang mga dalisay ang puso, yamang makikita nila ang Diyos. <strong><sup>9 </sup></strong>“Maligaya ang mga mapagpayapa, yamang sila ay tatawaging ‘mga anak ng Diyos.’ <strong><sup>10 </sup></strong>“Maligaya yaong mga pinag-usig dahil sa katuwiran, yamang ang kaharian ng langit ay sa kanila. <strong><sup>11 </sup></strong>“Maligaya kayo kapag dinudusta kayo ng mga tao at pinag-uusig kayo at may-kasinungalingang sinasalita ang bawat uri ng balakyot na bagay laban sa inyo dahil sa akin. <strong><sup>12 </sup></strong>Magsaya kayo at lumukso sa kagalakan, yamang malaki ang inyong gantimpala sa langit; sapagkat sa gayong paraan nila pinag-usig ang mga propetang nauna sa inyo. <strong><sup>13 </sup></strong>“Kayo ang asin ng lupa; ngunit kung maiwala ng asin ang bisa nito, paano maisasauli ang alat nito? Hindi na ito magagamit pa sa anumang bagay kundi itatapon sa labas upang mayurakan ng mga tao. <strong><sup>14 </sup></strong>“Kayo ang liwanag ng sanlibutan. Ang isang lunsod ay hindi maitatago kapag nakatayo sa ibabaw ng bundok. <strong><sup>15 </sup></strong>Ang mga tao ay nagsisindi ng lampara at inilalagay iyon, hindi sa ilalim ng basket na panukat, kundi sa ibabaw ng patungan ng lampara, at ito ay nagliliwanag sa lahat niyaong mga nasa bahay. <strong><sup>16 </sup></strong>Sa gayunding paraan ay pasikatin ninyo ang inyong liwanag sa harap ng mga tao, upang makita nila ang inyong maiinam na gawa at magbigay ng kaluwalhatian sa inyong Ama na nasa langit. <strong><sup>17 </sup></strong>“Huwag ninyong isipin na ako ay pumarito upang sirain ang Kautusan o ang mga Propeta. Ako ay pumarito, hindi upang sumira, kundi upang tumupad; <strong><sup>18 </sup></strong>sapagkat katotohanang sinasabi ko sa inyo na mauuna pang lumipas ang langit at lupa kaysa lumipas sa anumang paraan ang isang pinakamaliit na titik o ang isang katiting na bahagi ng isang titik mula sa Kautusan at hindi maganap ang lahat ng mga bagay. <strong><sup>19 </sup></strong>Samakatuwid, ang sinumang lumalabag sa isa sa pinakamaliit na mga utos na ito at nagtuturo ng gayon sa sangkatauhan, siya ay tatawaging ‘pinakamaliit’ may kaugnayan sa kaharian ng langit. Kung tungkol naman sa sinumang nagsasagawa ng mga iyon at nagtuturo ng mga iyon, ang isang ito ay tatawaging ‘dakila’ may kaugnayan sa kaharian ng langit. <strong><sup>20 </sup></strong>Sapagkat sinasabi ko sa inyo na kung ang inyong katuwiran ay hindi nananagana nang higit kaysa roon sa mga eskriba at mga Pariseo, hindi kayo sa anumang paraan makapapasok sa kaharian ng langit. <strong><sup>21 </sup></strong>“Narinig ninyo na sinabi sa mga tao noong sinaunang mga panahon, ‘Huwag kang papaslang; ngunit ang sinumang pumaslang ay magsusulit sa hukuman ng katarungan.’ <strong><sup>22 </sup></strong>Gayunman, sinasabi ko sa inyo na ang bawat isa na patuloy na napopoot sa kaniyang kapatid ay magsusulit sa hukuman ng katarungan; ngunit ang sinumang nagsasalita sa kaniyang kapatid ng isang di-mabigkas na salita ng paghamak ay magsusulit sa Kataas-taasang Hukuman; samantalang ang sinumang nagsasabi, ‘Ikaw na kasuklam-suklam na mangmang!’ ay nararapat sa maapoy na Gehenna. <strong><sup>23 </sup></strong>“Kung gayon, kapag dinadala mo sa altar ang iyong kaloob at doon ay naalaala mo na ang iyong kapatid ay may isang bagay na laban sa iyo, <strong><sup>24 </sup></strong>iwan mo roon sa harap ng altar ang iyong kaloob, at umalis ka; makipagpayapaan ka muna sa iyong kapatid, at kung magkagayon, sa pagbalik mo, ihandog mo ang iyong kaloob. <strong><sup>25 </sup></strong>“Makipag-ayos kang madali sa isa na nagrereklamo sa batas laban sa iyo, habang kasama ka niya sa daan patungo roon, upang sa paanuman ay hindi ka ibigay sa hukom ng nagrereklamo, at ang hukom naman sa tagapaglingkod sa hukuman, at itapon ka sa bilangguan. <strong><sup>26 </sup></strong>Sinasabi ko sa iyo sa katotohanan, Talagang hindi ka lalabas mula roon hanggang sa mabayaran mo ang huling barya na napakaliit ang halaga. <strong><sup>27 </sup></strong>“Narinig ninyo na sinabi, ‘Huwag kang mangangalunya.’ <strong><sup>28 </sup></strong>Ngunit sinasabi ko sa inyo na ang bawat isa na patuloy na tumitingin sa isang babae upang magkaroon ng masidhing pagnanasa sa kaniya ay nangalunya na sa kaniya sa kaniyang puso. <strong><sup>29 </sup></strong>Ngayon, kung ang kanang mata mong iyan ay nagpapatisod sa iyo, dukitin mo ito at itapon mula sa iyo. Sapagkat higit na kapaki-pakinabang sa iyo na isa sa iyong mga sangkap ang mawala sa iyo kaysa ang buong katawan mo ang ihagis sa Gehenna. <strong><sup>30 </sup></strong>Gayundin, kung ang kanang kamay mo ay nagpapatisod sa iyo, putulin mo ito at itapon mula sa iyo. Sapagkat higit na kapaki-pakinabang sa iyo na isa sa iyong mga sangkap ang mawala kaysa ang buong katawan mo ang mapunta sa Gehenna. <strong><sup>31 </sup></strong>“Bukod diyan ay sinabi, ‘Sinumang dumiborsiyo sa kaniyang asawang babae, bigyan niya ito ng isang kasulatan ng diborsiyo.’ <strong><sup>32 </sup></strong>Gayunman, sinasabi ko sa inyo na ang bawat isa na dumidiborsiyo sa kaniyang asawang babae, malibang dahil sa pakikiapid, ay nagpapangyaring malantad siya sa pangangalunya, at ang sinumang mag-asawa ng isang babaing diniborsiyo ay nangangalunya. <strong><sup>33 </sup></strong>“Muli ay narinig ninyo na sinabi sa mga tao noong sinaunang mga panahon, ‘Huwag kang susumpa nang hindi mo gagawin, kundi tuparin mo ang iyong mga panata kay Jehova.’ <strong><sup>34 </sup></strong>Gayunman, sinasabi ko sa inyo: Huwag mong ipanumpa sa paanuman, kahit ang langit, sapagkat iyon ang trono ng Diyos; <strong><sup>35 </sup></strong>ni ang lupa, sapagkat ito ang tuntungan ng kaniyang mga paa; ni ang Jerusalem, sapagkat iyon ang lunsod ng dakilang Hari. <strong><sup>36 </sup></strong>Ni ipanunumpa mo man ang iyong ulo, sapagkat hindi mo magagawang puti o itim ang isang buhok. <strong><sup>37 </sup></strong>Ang inyo lamang salitang <em>Oo </em>ay mangahulugang Oo, ang inyong <em>Hindi, </em>Hindi; sapagkat ang lumabis sa mga ito ay mula sa isa na balakyot. <strong><sup>38 </sup></strong>“Narinig ninyo na sinabi, ‘Mata para sa mata at ngipin para sa ngipin.’ <strong><sup>39 </sup></strong>Gayunman, sinasabi ko sa inyo: Huwag mong labanan siya na balakyot; kundi sinumang sumampal sa iyo sa iyong kanang pisngi, iharap mo rin sa kaniya ang kabila. <strong><sup>40 </sup></strong>At kung nais ng isang tao na magtungo sa hukuman na kasama ka at ariin ang iyong panloob na kasuutan, hayaan mong mapasakaniya rin ang iyong panlabas na kasuutan; <strong><sup>41 </sup></strong>at kung ang isang may awtoridad ay pumipilit sa iyo na maglingkod ng isang milya, sumama ka sa kaniya ng dalawang milya. <strong><sup>42 </sup></strong>Magbigay ka sa humihingi sa iyo, at huwag mong talikuran ang nagnanais manghiram sa iyo nang walang patubo. <strong><sup>43 </sup></strong>“Narinig ninyo na sinabi, ‘Iibigin mo ang iyong kapuwa at kapopootan mo ang iyong kaaway.’ <strong><sup>44 </sup></strong>Gayunman, sinasabi ko sa inyo: Patuloy na ibigin ang inyong mga kaaway at ipanalangin yaong mga umuusig sa inyo; <strong><sup>45 </sup></strong>upang mapatunayan ninyo na kayo ay mga anak ng inyong Ama na nasa langit, yamang pinasisikat niya ang kaniyang araw sa mga taong balakyot at sa mabubuti at nagpapaulan sa mga taong matuwid at sa mga di-matuwid. <strong><sup>46 </sup></strong>Sapagkat kung iniibig ninyo yaong mga umiibig sa inyo, anong gantimpala mayroon kayo? Hindi ba ginagawa rin ng mga maniningil ng buwis ang gayunding bagay? <strong><sup>47 </sup></strong>At kung ang inyong mga kapatid lamang ang binabati ninyo, anong pambihirang bagay ang inyong ginagawa? Hindi ba ginagawa rin ng mga tao ng mga bansa ang gayunding bagay? <strong><sup>48 </sup></strong>Kaya nga dapat kayong magpakasakdal, kung paanong ang inyong makalangit na Ama ay sakdal. </p><p><strong>6 </strong>“Pakaingatan ninyo na huwag isagawa ang inyong katuwiran sa harap ng mga tao upang mamasdan nila; kung hindi ay wala kayong magiging gantimpala sa inyong Ama na nasa langit. <strong><sup>2 </sup></strong>Kaya kapag nagbibigay ka ng mga kaloob ng awa, huwag kang hihihip ng trumpeta sa unahan mo, gaya ng ginagawa ng mga mapagpaimbabaw sa mga sinagoga at sa mga lansangan, upang luwalhatiin sila ng mga tao. Katotohanang sinasabi ko sa inyo, Taglay na nilang lubos ang kanilang gantimpala. <strong><sup>3 </sup></strong>Ngunit ikaw, kapag nagbibigay ng mga kaloob ng awa, huwag mong ipaalam sa iyong kaliwang kamay kung ano ang ginagawa ng iyong kanan, <strong><sup>4 </sup></strong>upang ang iyong mga kaloob ng awa ay maging lihim; sa gayon ang iyong Ama na tumitingin sa lihim ang gaganti sa iyo. <strong><sup>5 </sup></strong>“Gayundin, kapag mananalangin kayo, huwag kayong maging gaya ng mga mapagpaimbabaw; sapagkat nais nilang manalangin nang nakatayo sa mga sinagoga at sa mga panulukan ng malalapad na daan upang makita ng mga tao. Katotohanang sinasabi ko sa inyo, Taglay na nilang lubos ang kanilang gantimpala. <strong><sup>6 </sup></strong>Gayunman, ikaw, kapag mananalangin ka, pumasok ka sa iyong pribadong silid at, pagkasara ng iyong pinto, manalangin ka sa iyong Ama na nasa lihim; sa gayon ang iyong Ama na tumitingin sa lihim ang gaganti sa iyo. <strong><sup>7 </sup></strong>Ngunit kapag nananalangin, huwag ninyong sabihin ang gayunding mga bagay nang paulit-ulit, gaya ng ginagawa ng mga tao ng mga bansa, sapagkat inaakala nila na pakikinggan sila dahil sa kanilang paggamit ng maraming salita. <strong><sup>8 </sup></strong>Kaya, huwag kayong maging tulad nila, sapagkat nalalaman ng Diyos na inyong Ama kung anong mga bagay ang kinakailangan ninyo bago pa man ninyo hingin sa kaniya. <strong><sup>9 </sup></strong>“Manalangin kayo, kung gayon, sa ganitong paraan: “ ‘Ama namin na nasa langit, pakabanalin nawa ang iyong pangalan. <strong><sup>10 </sup></strong>Dumating nawa ang iyong kaharian. Mangyari nawa ang iyong kalooban, kung paano sa langit, gayundin sa lupa. <strong><sup>11 </sup></strong>Ibigay mo sa amin ngayon ang aming tinapay para sa araw na ito; <strong><sup>12 </sup></strong>at patawarin mo kami sa aming mga pagkakautang, kung paanong pinatawad din namin ang mga may utang sa amin. <strong><sup>13 </sup></strong>At huwag mo kaming dalhin sa tukso, kundi iligtas mo kami mula sa isa na balakyot.’ <strong><sup>14 </sup></strong>“Sapagkat kung pinatatawad ninyo ang mga tao sa kanilang mga pagkakamali, patatawarin din kayo ng inyong makalangit na Ama; <strong><sup>15 </sup></strong>samantalang kung hindi ninyo pinatatawad ang mga tao sa kanilang mga pagkakamali, hindi rin naman patatawarin ng inyong Ama ang inyong mga pagkakamali. <strong><sup>16 </sup></strong>“Kapag nag-aayuno kayo, huwag na kayong magmukhang malungkot na tulad ng mga mapagpaimbabaw, sapagkat pinasasamâ nila ang anyo ng kanilang mga mukha upang magtingin silang nag-aayuno sa mga tao. Katotohanang sinasabi ko sa inyo, Taglay na nilang lubos ang kanilang gantimpala. <strong><sup>17 </sup></strong>Ngunit ikaw, kapag nag-aayuno, langisan mo ang iyong ulo at hilamusan mo ang iyong mukha, <strong><sup>18 </sup></strong>upang magtingin kang nag-aayuno, hindi sa mga tao, kundi sa iyong Ama na nasa lihim; sa gayon ang iyong Ama na tumitingin sa lihim ang gaganti sa iyo. <strong><sup>19 </sup></strong>“Huwag na kayong mag-imbak para sa inyong sarili ng mga kayamanan sa lupa, kung saan ang tangà at kalawang ay nang-uubos, at kung saan ang mga magnanakaw ay nanloloob at nagnanakaw. <strong><sup>20 </sup></strong>Sa halip, mag-imbak kayo para sa inyong sarili ng mga kayamanan sa langit, kung saan kahit ang tangà o ang kalawang man ay hindi nang-uubos, at kung saan ang mga magnanakaw ay hindi nanloloob at nagnanakaw. <strong><sup>21 </sup></strong>Sapagkat kung nasaan ang iyong kayamanan, doroon din ang iyong puso. <strong><sup>22 </sup></strong>“Ang lampara ng katawan ay ang mata. Kaya nga, kung ang iyong mata ay simple, ang buong katawan mo ay magiging maliwanag; <strong><sup>23 </sup></strong>ngunit kung ang iyong mata ay balakyot, ang buong katawan mo ay magiging madilim. Kung sa katunayan ang liwanag na nasa iyo ay kadiliman, kay tindi nga ng kadilimang iyon! <strong><sup>24 </sup></strong>“Walang sinuman ang maaaring magpaalipin sa dalawang panginoon; sapagkat alinman sa kapopootan niya ang isa at iibigin ang ikalawa, o pipisan siya sa isa at hahamakin ang ikalawa. Hindi kayo maaaring magpaalipin sa Diyos at sa Kayamanan. <strong><sup>25 </sup></strong>“Dahil dito ay sinasabi ko sa inyo: Huwag na kayong mabalisa tungkol sa inyong mga kaluluwa kung ano ang inyong kakainin o kung ano ang inyong iinumin, o tungkol sa inyong mga katawan kung ano ang inyong isusuot. Hindi ba higit na mahalaga ang kaluluwa kaysa sa pagkain at ang katawan kaysa sa pananamit? <strong><sup>26 </sup></strong>Masdan ninyong mabuti ang mga ibon sa langit, sapagkat hindi sila naghahasik ng binhi o gumagapas o nagtitipon sa mga kamalig; gayunman ay pinakakain sila ng inyong makalangit na Ama. Hindi ba mas mahalaga kayo kaysa sa kanila? <strong><sup>27 </sup></strong>Sino sa inyo ang sa pagkabalisa ay makapagdaragdag ng isang siko sa haba ng kaniyang buhay? <strong><sup>28 </sup></strong>Gayundin, may kinalaman sa pananamit, bakit kayo nababalisa? Kumuha kayo ng aral mula sa mga liryo sa parang, kung paano sila tumutubo; hindi sila nagpapagal, ni nag-iikid man; <strong><sup>29 </sup></strong>ngunit sinasabi ko sa inyo na kahit si Solomon sa kaniyang buong kaluwalhatian ay hindi nagayakan na gaya ng isa sa mga ito. <strong><sup>30 </sup></strong>Kung dinaramtan nga ng Diyos nang gayon ang pananim sa parang, na narito ngayon at bukas ay inihahagis sa pugon, hindi ba mas lalong daramtan niya kayo, kayo na may kakaunting pananampalataya? <strong><sup>31 </sup></strong>Kaya huwag kayong mabalisa at magsabing, ‘Ano ang aming kakainin?’ o, ‘Ano ang aming iinumin?’ o, ‘Ano ang aming isusuot?’ <strong><sup>32 </sup></strong>Sapagkat ang lahat ng ito ang mga bagay na masikap na hinahanap ng mga bansa. Sapagkat nalalaman ng inyong makalangit na Ama na kailangan ninyo ang lahat ng mga bagay na ito. <strong><sup>33 </sup></strong>“Patuloy, kung gayon, na hanapin muna ang kaharian at ang kaniyang katuwiran, at ang lahat ng iba pang mga bagay na ito ay idaragdag sa inyo. <strong><sup>34 </sup></strong>Kaya, huwag kayong mabalisa tungkol sa susunod na araw, sapagkat ang susunod na araw ay magkakaroon ng sarili nitong mga kabalisahan. Sapat na para sa bawat araw ang sarili nitong kasamaan. </p><p><strong>7 </strong>“Huwag na kayong humatol upang hindi kayo mahatulan; <strong><sup>2 </sup></strong>sapagkat sa hatol na inyong inihahatol ay hahatulan kayo; at ang panukat na inyong ipinanunukat ay ipanunukat nila sa inyo. <strong><sup>3 </sup></strong>Kung gayon, bakit mo tinitingnan ang dayami sa mata ng iyong kapatid, ngunit hindi mo isinasaalang-alang ang tahilan sa iyong sariling mata? <strong><sup>4 </sup></strong>O paano mo masasabi sa iyong kapatid, ‘Pahintulutan mo akong alisin ang dayami mula sa iyong mata’; gayong, narito! isang tahilan ang nasa iyong sariling mata? <strong><sup>5 </sup></strong>Mapagpaimbabaw! Alisin mo muna ang tahilan mula sa iyong sariling mata, at kung magkagayon ay makikita mo nang malinaw kung paano aalisin ang dayami mula sa mata ng iyong kapatid. <strong><sup>6 </sup></strong>“Huwag ninyong ibigay sa mga aso ang anumang banal, ni ihagis man ang inyong mga perlas sa harap ng mga baboy, upang hindi nila yurakan ang mga iyon sa ilalim ng kanilang mga paa at bumaling at kayo ay lapain. <strong><sup>7 </sup></strong>“Patuloy na humingi, at ibibigay ito sa inyo; patuloy na maghanap, at kayo ay makasusumpong; patuloy na kumatok, at bubuksan ito sa inyo. <strong><sup>8 </sup></strong>Sapagkat bawat isa na humihingi ay tumatanggap, at bawat isa na naghahanap ay nakasusumpong, at sa bawat isa na kumakatok ay bubuksan ito. <strong><sup>9 </sup></strong>Tunay nga, sinong tao sa gitna ninyo ang hinihingan ng kaniyang anak ng tinapay—hindi niya siya bibigyan ng bato, hindi ba? <strong><sup>10 </sup></strong>O, kaya, hihingi siya ng isda—hindi niya siya bibigyan ng serpiyente, hindi ba? <strong><sup>11 </sup></strong>Samakatuwid, kung kayo, bagaman balakyot, ay marunong magbigay ng mabubuting kaloob sa inyong mga anak, lalo pa ngang higit na ang inyong Ama na nasa langit ay magbibigay ng mabubuting bagay sa mga humihingi sa kaniya! <strong><sup>12 </sup></strong>“Lahat ng mga bagay, kung gayon, na ibig ninyong gawin ng mga tao sa inyo, gayundin ang dapat ninyong gawin sa kanila; ito, sa katunayan, ang kahulugan ng Kautusan at ng mga Propeta. <strong><sup>13 </sup></strong>“Pumasok kayo sa makipot na pintuang-daan; sapagkat malapad at maluwang ang daan na umaakay patungo sa pagkapuksa, at marami ang mga pumapasok dito; <strong><sup>14 </sup></strong>samantalang makipot ang pintuang-daan at masikip ang daan na umaakay patungo sa buhay, at kakaunti ang mga nakasusumpong nito. <strong><sup>15 </sup></strong>“Maging mapagbantay kayo sa mga bulaang propeta na lumalapit sa inyo na nakadamit-tupa, ngunit sa loob ay mga dayukdok na lobo sila. <strong><sup>16 </sup></strong>Sa kanilang mga bunga ay makikilala ninyo sila. Ang mga tao ay hindi pumipitas ng ubas mula sa mga tinik o ng igos mula sa mga dawag, hindi ba? <strong><sup>17 </sup></strong>Gayundin bawat mabuting punungkahoy ay nagluluwal ng mainam na bunga, ngunit bawat bulok na punungkahoy ay nagluluwal ng walang-kabuluhang bunga; <strong><sup>18 </sup></strong>ang mabuting punungkahoy ay hindi makapamumunga ng walang-kabuluhang bunga, ni ang bulok na punungkahoy man ay makapagluluwal ng mainam na bunga. <strong><sup>19 </sup></strong>Bawat punungkahoy na hindi nagluluwal ng mainam na bunga ay pinuputol at inihahagis sa apoy. <strong><sup>20 </sup></strong>Kung gayon nga, sa kanilang mga bunga ay makikilala ninyo ang mga taong iyon. <strong><sup>21 </sup></strong>“Hindi ang bawat nagsasabi sa akin, ‘Panginoon, Panginoon,’ ay papasok sa kaharian ng langit, kundi ang isa na gumagawa ng kalooban ng aking Ama na nasa langit. <strong><sup>22 </sup></strong>Marami ang magsasabi sa akin sa araw na iyon, ‘Panginoon, Panginoon, hindi ba kami nanghula sa pangalan mo, at nagpalayas ng mga demonyo sa pangalan mo, at nagsagawa ng maraming makapangyarihang gawa sa pangalan mo?’ <strong><sup>23 </sup></strong>At kung magkagayon ay ipahahayag ko sa kanila: Hindi ko kayo kailanman nakilala! Lumayo kayo sa akin, kayong mga manggagawa ng katampalasanan. <strong><sup>24 </sup></strong>“Kaya nga ang bawat isa na dumirinig sa mga pananalita kong ito at nagsasagawa ng mga iyon ay itutulad sa isang taong maingat, na nagtayo ng kaniyang bahay sa ibabaw ng batong-limpak. <strong><sup>25 </sup></strong>At ang ulan ay bumuhos at ang baha ay dumating at ang hangin ay humihip at humampas sa bahay na iyon, ngunit hindi ito gumuho, sapagkat ito ay itinatag sa ibabaw ng batong-limpak. <strong><sup>26 </sup></strong>Karagdagan pa, ang bawat isa na nakaririnig sa mga pananalita kong ito at hindi nagsasagawa ng mga iyon ay itutulad sa isang taong mangmang, na nagtayo ng kaniyang bahay sa buhanginan. <strong><sup>27 </sup></strong>At ang ulan ay bumuhos at ang baha ay dumating at ang hangin ay humihip at humampas sa bahay na iyon at ito ay gumuho, at ang pagbagsak nito ay matindi.” <strong><sup>28 </sup></strong>Ngayon nang matapos na ni Jesus ang mga pananalitang ito, bilang resulta ay lubhang namangha ang mga pulutong sa kaniyang paraan ng pagtuturo; <strong><sup>29 </sup></strong>sapagkat siya ay nagtuturo sa kanila na gaya ng isang taong may awtoridad, at hindi gaya ng kanilang mga eskriba.</p><p></p></div>
<div class="extScrpCite"><p><a href="009_SEC-.04C.xhtml#citationsource37">^ <strong>(Luc. 6:17-49)</strong></a> <span id="citation37"></span>At siya ay bumabang kasama nila at lumagay sa isang dakong patag, at naroon ang isang malaking pulutong ng kaniyang mga alagad, at isang malaking karamihan ng mga tao mula sa buong Judea at Jerusalem at sa tabing-dagat na lupain ng Tiro at Sidon, na pumaroon upang marinig siya at mapagaling sa kanilang mga sakit. <strong><sup>18 </sup></strong>Maging yaong mga binabagabag ng maruruming espiritu ay napagaling. <strong><sup>19 </sup></strong>At ninanais ng buong pulutong na hipuin siya, sapagkat ang kapangyarihan ay lumalabas sa kaniya at pinagagaling silang lahat. <strong><sup>20 </sup></strong>At itiningin niya ang kaniyang mga mata sa kaniyang mga alagad at nagsimulang magsabi: “Maligaya kayong mga dukha, sapagkat inyo ang kaharian ng Diyos. <strong><sup>21 </sup></strong>“Maligaya kayo na nagugutom ngayon, sapagkat kayo ay bubusugin. “Maligaya kayo na tumatangis ngayon, sapagkat kayo ay tatawa. <strong><sup>22 </sup></strong>“Maligaya kayo kailanma’t kinapopootan kayo ng mga tao, at kailanma’t inihihiwalay nila kayo at dinudusta kayo at inaalis ang inyong pangalan bilang balakyot dahil sa Anak ng tao. <strong><sup>23 </sup></strong>Magsaya kayo sa araw na iyon at lumukso, sapagkat, narito! malaki ang inyong gantimpala sa langit, sapagkat gayunding mga bagay ang ginawa ng kanilang mga ninuno sa mga propeta. <strong><sup>24 </sup></strong>“Ngunit sa aba ninyo na mga taong mayayaman, sapagkat taglay na ninyong lubos ang inyong kaaliwan. <strong><sup>25 </sup></strong>“Sa aba ninyo na busog ngayon, sapagkat kayo ay magugutom. “Sa aba, kayo na tumatawa ngayon, sapagkat kayo ay magdadalamhati at tatangis. <strong><sup>26 </sup></strong>“Sa aba, kailanma’t ang lahat ng mga tao ay nagsasalita ng mabuti tungkol sa inyo, sapagkat mga bagay na tulad nito ang ginawa ng kanilang mga ninuno sa mga bulaang propeta. <strong><sup>27 </sup></strong>“Ngunit sinasabi ko sa inyo na mga nakikinig, Patuloy na ibigin ang inyong mga kaaway, gawan ng mabuti yaong mga napopoot sa inyo, <strong><sup>28 </sup></strong>pagpalain yaong mga sumusumpa sa inyo, ipanalangin yaong mga umiinsulto sa inyo. <strong><sup>29 </sup></strong>Sa kaniya na sumasampal sa iyo sa isang pisngi, iharap mo rin ang kabila; at sa kaniya na kumukuha ng iyong panlabas na kasuutan ay huwag mong ipagkait maging ang pang-ilalim na kasuutan. <strong><sup>30 </sup></strong>Magbigay sa bawat isa na humihingi sa iyo, at sa isa na kumukuha ng iyong mga gamit ay huwag mong bawiin ang mga iyon. <strong><sup>31 </sup></strong>“Gayundin, kung ano ang ibig ninyong gawin ng mga tao sa inyo, gayundin ang gawin ninyo sa kanila. <strong><sup>32 </sup></strong>“At kung iniibig ninyo yaong mga umiibig sa inyo, ano ang kapurihan nito sa inyo? Sapagkat maging ang mga makasalanan ay umiibig doon sa mga umiibig sa kanila. <strong><sup>33 </sup></strong>At kung gumagawa kayo ng mabuti doon sa mga gumagawa ng mabuti sa inyo, ano nga ang kapurihan nito sa inyo? Maging ang mga makasalanan ay gayundin ang ginagawa. <strong><sup>34 </sup></strong>Isa pa, kung nagpapahiram kayo nang walang patubo doon sa mga mula sa kanila ay umaasa kayong tumanggap, ano ang kapurihan nito sa inyo? Maging ang mga makasalanan ay nagpapahiram nang walang patubo sa mga makasalanan upang mabalik sa kanila ang gayunding halaga. <strong><sup>35 </sup></strong>Sa halip, patuloy na ibigin ang inyong mga kaaway at gumawa ng mabuti at magpahiram nang walang patubo, na hindi umaasa ng anumang kapalit; at ang inyong gantimpala ay magiging malaki, at kayo ay magiging mga anak ng Kataas-taasan, sapagkat siya ay mabait sa mga walang utang-na-loob at balakyot. <strong><sup>36 </sup></strong>Patuloy na maging maawain, kung paanong ang inyong Ama ay maawain. <strong><sup>37 </sup></strong>“Isa pa, huwag na kayong humatol, at hindi kayo sa anumang paraan hahatulan; at huwag na kayong magpataw ng hatol, at hindi kayo sa anumang paraan papatawan ng hatol. Patuloy na magpalaya, at kayo ay palalayain. <strong><sup>38 </sup></strong>Ugaliin ang pagbibigay, at ang mga tao ay magbibigay sa inyo. Ibubuhos nila sa inyong kandungan ang sukat na mainam, pinikpik, niliglig at umaapaw. Sapagkat ang panukat na inyong ipinanunukat ay ipanunukat nila sa inyo bilang ganti.” <strong><sup>39 </sup></strong>Nang magkagayon ay naglahad din siya sa kanila ng isang ilustrasyon: “Ang isang taong bulag ay hindi makaaakay ng isang taong bulag, hindi ba? Kapuwa sila mahuhulog sa hukay, hindi ba? <strong><sup>40 </sup></strong>Ang isang mag-aarál ay hindi nakahihigit sa kaniyang guro, kundi ang bawat isa na sakdal na naturuan ay magiging tulad ng kaniyang guro. <strong><sup>41 </sup></strong>Kung gayon, bakit mo tinitingnan ang dayami na nasa mata ng iyong kapatid, ngunit hindi mo minamasdan ang tahilan na nasa iyong sariling mata? <strong><sup>42 </sup></strong>Paano mo masasabi sa iyong kapatid, ‘Kapatid, pahintulutan mo akong alisin ang dayami na nasa iyong mata,’ gayong ikaw mismo ay hindi tumitingin sa tahilan na nasa mata mong iyan? Mapagpaimbabaw! Alisin mo muna ang tahilan mula sa iyong sariling mata, at kung magkagayon ay makikita mo nang malinaw kung paano aalisin ang dayami na nasa mata ng iyong kapatid. <strong><sup>43 </sup></strong>“Sapagkat walang mainam na punungkahoy na nagluluwal ng bulok na bunga; muli, walang bulok na punungkahoy na nagluluwal ng mainam na bunga. <strong><sup>44 </sup></strong>Sapagkat ang bawat punungkahoy ay nakikilala sa sarili nitong bunga. Halimbawa, hindi pumipitas ang mga tao ng igos mula sa mga tinik, ni kumikitil man sila ng ubas mula sa tinikang-palumpong. <strong><sup>45 </sup></strong>Ang mabuting tao ay naglalabas ng mabuti mula sa mabuting kayamanan ng kaniyang puso, ngunit ang balakyot na tao ay naglalabas ng bagay na balakyot mula sa kaniyang balakyot na kayamanan; sapagkat mula sa kasaganaan ng puso ay nagsasalita ang kaniyang bibig. <strong><sup>46 </sup></strong>“Bakit nga ninyo ako tinatawag na ‘Panginoon! Panginoon!’ ngunit hindi ninyo ginagawa ang mga bagay na sinasabi ko? <strong><sup>47 </sup></strong>Ang bawat isa na lumalapit sa akin at nakikinig sa aking mga salita at nagsasagawa ng mga iyon, ipakikita ko sa inyo kung sino ang tulad niya: <strong><sup>48 </sup></strong>Siya ay tulad ng isang tao na nagtatayo ng bahay, na humukay at pinalalim at naglatag ng pundasyon sa ibabaw ng batong-limpak. Dahil dito, nang dumating ang baha, ang ilog ay humampas sa bahay na iyon, ngunit hindi sapat ang lakas upang yanigin ito, dahil mahusay ang pagkakatayo nito. <strong><sup>49 </sup></strong>Sa kabilang dako, siya na dumirinig at hindi nagsasagawa, ay tulad ng isang tao na nagtayo ng bahay sa lupa nang walang pundasyon. Humampas dito ang ilog, at kaagad itong bumagsak, at ang pagkawasak ng bahay na iyon ay naging matindi.”</p><p></p></div>
<div class="extScrpCite"><p><a href="009_SEC-.04C.xhtml#citationsource41">^ <strong>(Mat. 11:2-19)</strong></a> <span id="citation41"></span>Ngunit si Juan, nang marinig sa piitan ang tungkol sa mga gawa ng Kristo, ay nagsugo sa pamamagitan ng kaniyang sariling mga alagad <strong><sup>3 </sup></strong>at nagsabi sa kaniya: “Ikaw ba ang Isa na Darating, o may iba pa ba kaming aasahan?” <strong><sup>4 </sup></strong>Bilang tugon ay sinabi ni Jesus sa kanila: “Humayo kayo at iulat ninyo kay Juan ang inyong naririnig at nakikita: <strong><sup>5 </sup></strong>Ang mga bulag ay muling nakakakita, at ang mga pilay ay lumalakad, ang mga ketongin ay napalilinis at ang mga bingi ay nakaririnig, at ang mga patay ay ibinabangon, at sa mga dukha ay ipinapahayag ang mabuting balita; <strong><sup>6 </sup></strong>at maligaya siya na hindi nakasusumpong sa akin ng sanhi ng ikatitisod.” <strong><sup>7 </sup></strong>Samantalang yumayaon ang mga ito, si Jesus ay nagpasimulang magsabi sa mga pulutong tungkol kay Juan: “Ano ang inyong nilabas sa ilang upang makita? Isang tambo na inuuguy-ugoy ng hangin? <strong><sup>8 </sup></strong>Ano, kung gayon, ang inyong nilabas upang makita? Isang tao na nadaramtan ng malalambot na kasuutan? Aba, yaong mga nagsusuot ng malalambot na kasuutan ay nasa mga bahay ng mga hari. <strong><sup>9 </sup></strong>Kung gayon nga, bakit kayo lumabas? Upang makita ang isang propeta? Oo, sinasabi ko sa inyo, at lalo pang higit kaysa sa isang propeta. <strong><sup>10 </sup></strong>Siya ito na may kinalaman sa kaniya ay nasusulat, ‘Narito! Isinusugo ko mismo ang aking mensahero sa harap ng iyong mukha, na maghahanda ng iyong daan sa unahan mo!’ <strong><sup>11 </sup></strong>Katotohanang sinasabi ko sa inyo, Sa gitna niyaong mga ipinanganak ng mga babae ay walang sinumang ibinangon na mas dakila kaysa kay Juan Bautista; ngunit ang isa na nakabababa sa kaharian ng langit ay mas dakila kaysa sa kaniya. <strong><sup>12 </sup></strong>Ngunit mula noong mga araw ni Juan Bautista hanggang ngayon ang kaharian ng langit ang tunguhin na pinagpupunyagian ng mga tao, at sinusunggaban ito niyaong mga patuloy na nagpupunyagi. <strong><sup>13 </sup></strong>Sapagkat ang lahat, ang mga Propeta at ang Kautusan, ay humula hanggang kay Juan; <strong><sup>14 </sup></strong>at kung ibig ninyong tanggapin ito, Siya mismo ang ‘Elias na itinalagang dumating.’ <strong><sup>15 </sup></strong>Siya na may mga tainga ay makinig. <strong><sup>16 </sup></strong>“Kanino ko ihahambing ang salinlahing ito? Tulad ito ng mga bata na nakaupo sa mga pamilihan na sumisigaw sa kanilang mga kalaro, <strong><sup>17 </sup></strong>na sinasabi, ‘Tinugtog namin ang plawta para sa inyo, ngunit hindi kayo sumayaw; humagulhol kami, ngunit hindi ninyo dinagukan ang inyong sarili sa pamimighati.’ <strong><sup>18 </sup></strong>Sa gayunding paraan, si Juan ay dumating na hindi kumakain ni umiinom, gayunma’y sinasabi ng mga tao, ‘Siya ay may demonyo’; <strong><sup>19 </sup></strong>ang Anak ng tao ay dumating na kumakain at umiinom, gayunma’y sinasabi pa rin ng mga tao, ‘Narito! Isang taong matakaw at mahilig uminom ng alak, kaibigan ng mga maniningil ng buwis at ng mga makasalanan.’ Gayunpaman, ang karunungan ay pinatutunayang matuwid ng mga gawa nito.”</p><p></p></div>
<div class="extScrpCite"><p><a href="009_SEC-.04C.xhtml#citationsource42">^ <strong>(Luc. 7:18-35)</strong></a> <span id="citation42"></span>At ang mga alagad ni Juan ay nag-ulat sa kaniya tungkol sa lahat ng mga bagay na ito. <strong><sup>19 </sup></strong>Kaya tinawag ni Juan ang dalawa sa kaniyang mga alagad at isinugo sila sa Panginoon upang sabihin: “Ikaw ba ang Isa na Darating o may iba pa ba kaming aasahan?” <strong><sup>20 </sup></strong>Nang pumaroon sila sa kaniya ay sinabi ng mga lalaki: “Isinugo kami ni Juan Bautista sa iyo upang sabihin, ‘Ikaw ba ang Isa na Darating o iba pa ang aasahan namin?’ ” <strong><sup>21 </sup></strong>Nang oras na iyon ay nagpagaling siya ng marami sa mga sakit at mga nakapipighating karamdaman at mga balakyot na espiritu, at pinagkalooban niyang makakita ang maraming taong bulag. <strong><sup>22 </sup></strong>Kaya bilang sagot ay sinabi niya sa dalawa: “Humayo kayo, iulat ninyo kay Juan ang inyong nakita at narinig: ang mga bulag ay nagkakaroon ng paningin, ang mga pilay ay lumalakad, ang mga ketongin ay napalilinis at ang mga bingi ay nakaririnig, ang mga patay ay ibinabangon, ang mga dukha ay sinasabihan ng mabuting balita. <strong><sup>23 </sup></strong>At maligaya siya na hindi natitisod sa akin.” <strong><sup>24 </sup></strong>Nang makaalis ang mga mensahero ni Juan, siya ay nagpasimulang magsabi sa mga pulutong may kinalaman kay Juan: “Ano ang inyong nilabas sa ilang upang makita? Isang tambo na inuuguy-ugoy ng hangin? <strong><sup>25 </sup></strong>Ano, kung gayon, ang inyong nilabas upang makita? Isang tao na nadaramtan ng malalambot na panlabas na kasuutan? Aba, yaong mga nakadamit nang marilag at namumuhay sa karangyaan ay nasa mga maharlikang bahay. <strong><sup>26 </sup></strong>Kung gayon nga, ano talaga ang inyong nilabas upang makita? Isang propeta? Oo, sinasabi ko sa inyo, at lalo pang higit kaysa sa isang propeta. <strong><sup>27 </sup></strong>Siya ito na may kinalaman sa kaniya ay nasusulat, ‘Narito! Isinusugo ko ang aking mensahero sa harap ng iyong mukha, na maghahanda ng iyong daan sa unahan mo.’ <strong><sup>28 </sup></strong>Sinasabi ko sa inyo, Sa gitna niyaong mga ipinanganak ng mga babae ay walang sinumang mas dakila kaysa kay Juan; ngunit ang isa na nakabababa sa kaharian ng Diyos ay mas dakila kaysa sa kaniya.” <strong><sup>29 </sup></strong>(At ang lahat ng mga tao at ang mga maniningil ng buwis, nang marinig nila ito, ay nagpahayag na ang Diyos ay matuwid, yamang nabautismuhan sila ng bautismo ni Juan. <strong><sup>30 </sup></strong>Ngunit ang mga Pariseo at yaong mga bihasa sa Kautusan ay nagwalang-bahala sa payo ng Diyos sa kanila, yamang hindi niya sila nabautismuhan.) <strong><sup>31 </sup></strong>“Kung gayon, kanino ko ihahambing ang mga tao ng salinlahing ito, at sino ang katulad nila? <strong><sup>32 </sup></strong>Sila ay tulad ng mga bata na nakaupo sa pamilihan at sumisigaw sa isa’t isa, at nagsasabi, ‘Tinugtog namin ang plawta para sa inyo, ngunit hindi kayo sumayaw; humagulhol kami, ngunit hindi kayo tumangis.’ <strong><sup>33 </sup></strong>Sa gayunding paraan, si Juan Bautista ay dumating na hindi kumakain ng tinapay ni umiinom ng alak, ngunit sinasabi ninyo, ‘Siya ay may demonyo.’ <strong><sup>34 </sup></strong>Ang Anak ng tao ay dumating na kumakain at umiinom, ngunit sinasabi ninyo, ‘Narito! Isang taong matakaw at mahilig uminom ng alak, kaibigan ng mga maniningil ng buwis at ng mga makasalanan!’ <strong><sup>35 </sup></strong>Gayunpaman, ang karunungan ay pinatutunayang matuwid ng lahat ng mga anak nito.”</p><p></p></div>
<div class="extScrpCite"><p><a href="009_SEC-.04C.xhtml#citationsource43">^ <strong>(Luc. 7:36-50)</strong></a> <span id="citation43"></span>At isa sa mga Pariseo ang patuloy na humihiling sa kaniya na kumaing kasama niya. Alinsunod dito ay pumasok siya sa bahay ng Pariseo at humilig sa mesa. <strong><sup>37 </sup></strong>At, narito! isang babae na kilala sa lunsod bilang isang makasalanan ang nakaalam na nakahilig siya sa kainan sa bahay ng Pariseo, at nagdala ito ng isang sisidlang alabastro ng mabangong langis, <strong><sup>38 </sup></strong>at, pagkatapos na lumagay sa likuran ng kaniyang mga paa, tumangis ang babae at pinasimulang basain ng kaniyang mga luha ang kaniyang mga paa at pinunasan niya ang mga iyon ng buhok ng kaniyang ulo. Gayundin, magiliw na hinalikan ng babae ang kaniyang mga paa at pinahiran ng mabangong langis. <strong><sup>39 </sup></strong>Nang makita ito, ang Pariseo na nag-anyaya sa kaniya ay nagsabi sa loob niya: “Ang taong ito, kung siya nga ay propeta, ay makakakilala kung sino at kung anong uri ng babae ang humihipo sa kaniya, na siya ay isang makasalanan.” <strong><sup>40 </sup></strong>Ngunit bilang tugon ay sinabi ni Jesus sa kaniya: “Simon, mayroon akong sasabihin sa iyo.” Sinabi niya: “Guro, sabihin mo!” <strong><sup>41 </sup></strong>“Dalawang tao ang may utang sa isang nagpapahiram; ang isa ay nagkautang ng limang daang denario, ngunit ang isa pa ay limampu. <strong><sup>42 </sup></strong>Nang wala silang anumang maibayad, kapuwa niya sila pinatawad nang lubusan. Kung gayon, sino sa kanila ang iibig sa kaniya nang higit?” <strong><sup>43 </sup></strong>Bilang sagot ay sinabi ni Simon: “Sa palagay ko ay ang isa na lubusan niyang pinatawad nang higit.” Sinabi niya sa kaniya: “Wasto ang iyong paghatol.” <strong><sup>44 </sup></strong>Nang magkagayon ay bumaling siya sa babae at sinabi kay Simon: “Nakikita mo ba ang babaing ito? Pumasok ako sa iyong bahay; hindi mo ako binigyan ng tubig para sa aking mga paa. Ngunit binasâ ng babaing ito ng kaniyang mga luha ang aking mga paa at pinunasan ng kaniyang buhok. <strong><sup>45 </sup></strong>Wala kang halik na ibinigay sa akin; ngunit ang babaing ito, mula nang oras na pumasok ako, ay hindi tumigil sa magiliw na paghalik sa aking mga paa. <strong><sup>46 </sup></strong>Hindi mo pinahiran ng langis ang aking ulo; ngunit pinahiran ng babaing ito ng mabangong langis ang aking mga paa. <strong><sup>47 </sup></strong>Dahil dito, sinasabi ko sa iyo, ang kaniyang mga kasalanan, bagaman marami, ay pinatatawad na, sapagkat umibig siya nang higit; ngunit siya na pinatatawad nang kaunti ay umiibig nang kaunti.” <strong><sup>48 </sup></strong>Nang magkagayon ay sinabi niya sa babae: “Ang iyong mga kasalanan ay pinatatawad na.” <strong><sup>49 </sup></strong>Dahil dito yaong mga kasama niyang nakahilig sa mesa ay nagsimulang magsabi sa kanilang sarili: “Sino ang taong ito na nagpapatawad nga ng mga kasalanan?” <strong><sup>50 </sup></strong>Ngunit sinabi niya sa babae: “Iniligtas ka ng iyong pananampalataya; humayo ka nang payapa.”</p><p></p></div>
<div class="extScrpCite"><p><a href="009_SEC-.04C.xhtml#citationsource45">^ <strong>(Mat. 12:22-37)</strong></a> <span id="citation45"></span>Nang magkagayon ay dinala nila sa kaniya ang isang lalaking inaalihan ng demonyo, bulag at pipi; at kaniyang pinagaling siya, anupat ang lalaking pipi ay nagsalita at nakakita. <strong><sup>23 </sup></strong>Buweno, ang buong pulutong ay talagang natilihan at nagsimulang magsabi: “Hindi kaya ito ang Anak ni David?” <strong><sup>24 </sup></strong>Sa pagkarinig nito, ang mga Pariseo ay nagsabi: “Hindi pinalalayas ng taong ito ang mga demonyo malibang sa pamamagitan ni Beelzebub, ang tagapamahala ng mga demonyo.” <strong><sup>25 </sup></strong>Sa pagkaalam ng kanilang mga kaisipan, sinabi niya sa kanila: “Bawat kaharian na nababahagi laban sa kaniyang sarili ay sumasapit sa pagkatiwangwang, at bawat lunsod o sambahayan na nababahagi laban sa kaniyang sarili ay hindi tatayo. <strong><sup>26 </sup></strong>Sa gayunding paraan, kung pinalalayas ni Satanas si Satanas, nababahagi siya laban sa kaniyang sarili; paano, kung gayon, tatayo ang kaniyang kaharian? <strong><sup>27 </sup></strong>Isa pa, kung pinalalayas ko ang mga demonyo sa pamamagitan ni Beelzebub, sa pamamagitan nino pinalalayas sila ng inyong mga anak? Ito ang dahilan kung bakit sila ang magiging mga hukom sa inyo. <strong><sup>28 </sup></strong>Ngunit kung sa pamamagitan ng espiritu ng Diyos ay pinalalayas ko ang mga demonyo, tunay ngang naabutan na kayo ng kaharian ng Diyos. <strong><sup>29 </sup></strong>O paano maaaring salakayin ng sinuman ang bahay ng isang malakas na tao at agawin ang kaniyang madadalang mga pag-aari, malibang gapusin muna niya ang malakas na tao? At kung magkagayon ay lolooban niya ang kaniyang bahay. <strong><sup>30 </sup></strong>Siya na wala sa panig ko ay laban sa akin, at siya na hindi natitipong kasama ko ay nangangalat. <strong><sup>31 </sup></strong>“Dahil dito ay sinasabi ko sa inyo, Bawat uri ng kasalanan at pamumusong ay ipatatawad sa mga tao, ngunit ang pamumusong laban sa espiritu ay hindi ipatatawad. <strong><sup>32 </sup></strong>Halimbawa, sinumang nagsasalita ng isang salita laban sa Anak ng tao, ipatatawad ito sa kaniya; ngunit sinumang nagsasalita laban sa banal na espiritu, hindi ito ipatatawad sa kaniya, hindi, hindi sa sistemang ito ng mga bagay ni doon sa darating. <strong><sup>33 </sup></strong>“Alinman sa gawin ninyong mainam ang punungkahoy at mainam ang bunga nito o gawin ninyong bulok ang punungkahoy at bulok ang bunga nito; sapagkat sa bunga nito ay nakikilala ang punungkahoy. <strong><sup>34 </sup></strong>Supling ng mga ulupong, paano kayo makapagsasalita ng mabubuting bagay, gayong kayo ay balakyot? Sapagkat mula sa kasaganaan ng puso ay nagsasalita ang bibig. <strong><sup>35 </sup></strong>Ang mabuting tao mula sa kaniyang mabuting kayamanan ay naglalabas ng mabubuting bagay, samantalang ang balakyot na tao mula sa kaniyang balakyot na kayamanan ay naglalabas ng mga balakyot na bagay. <strong><sup>36 </sup></strong>Sinasabi ko sa inyo na bawat pananalitang hindi mapakikinabangan na sinasalita ng mga tao, magsusulit sila may kinalaman doon sa Araw ng Paghuhukom; <strong><sup>37 </sup></strong>sapagkat sa iyong mga salita ay ipahahayag kang matuwid, at sa iyong mga salita ay papatawan ka ng hatol.”</p><p></p></div>
<div class="extScrpCite"><p><a href="009_SEC-.04C.xhtml#citationsource46">^ <strong>(Mar. 3:19-30)</strong></a> <span id="citation46"></span>at si Hudas Iscariote, na nang maglaon ay nagkanulo sa kaniya. At pumasok siya sa isang bahay. <strong><sup>20 </sup></strong>Minsan pang naipon ang pulutong, anupat hindi man lamang sila makakain. <strong><sup>21 </sup></strong>Ngunit nang marinig ng kaniyang mga kamag-anak ang tungkol dito, lumabas sila upang pigilan siya, sapagkat sinabi nila: “Nasisiraan na siya ng kaniyang isip.” <strong><sup>22 </sup></strong>Gayundin, ang mga eskriba na bumaba mula sa Jerusalem ay nagsabi: “Nasa kaniya si Beelzebub, at pinalalayas niya ang mga demonyo sa pamamagitan ng tagapamahala ng mga demonyo.” <strong><sup>23 </sup></strong>Kaya, pagkatawag niya sa kanila, pinasimulan niyang sabihin sa kanila sa pamamagitan ng mga ilustrasyon: “Paano mapalalayas ni Satanas si Satanas? <strong><sup>24 </sup></strong>Aba, kung ang isang kaharian ay nababahagi laban sa kaniyang sarili, ang kahariang iyon ay hindi makatatayo; <strong><sup>25 </sup></strong>at kung ang isang sambahayan ay nababahagi laban sa kaniyang sarili, ang sambahayang iyon ay hindi makatatayo. <strong><sup>26 </sup></strong>Gayundin, kung si Satanas ay tumindig laban sa kaniyang sarili at mabahagi, hindi siya makatatayo, kundi hahantong sa isang wakas. <strong><sup>27 </sup></strong>Sa katunayan, walang sinuman na nakapasok sa bahay ng isang malakas na tao ang makapanloloob sa kaniyang madadalang mga pag-aari malibang gapusin muna niya ang malakas na tao, at kung magkagayon ay lolooban niya ang kaniyang bahay. <strong><sup>28 </sup></strong>Katotohanang sinasabi ko sa inyo na ang lahat ng mga bagay ay ipatatawad sa mga anak ng mga tao, anumang kasalanan at pamumusong ang gawin nila nang may kapusungan. <strong><sup>29 </sup></strong>Gayunman, ang sinumang namumusong laban sa banal na espiritu ay walang kapatawaran magpakailanman, kundi nagkasala ng walang-hanggang kasalanan.” <strong><sup>30 </sup></strong>Ito ay sapagkat sinasabi nila: “Siya ay may isang maruming espiritu.”</p><p></p></div>
</div>
</div>
</body>
</html>
