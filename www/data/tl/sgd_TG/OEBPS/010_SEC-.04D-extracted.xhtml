<?xml version="1.0" encoding="utf-8" ?>
<html dir="ltr" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="TL">
<head>
<meta charset="utf-8" />
<title>Extracted Text:    4-D Mahahalagang Pangyayari sa Buhay ni Jesus—Magawaing Ministeryo ni Jesus sa Galilea (Bahagi 2)</title>
<link rel="stylesheet" href="css/extracted.css" type="text/css" />
</head>
<body>
<div class="groupExt">
<div class="groupExtScrpCite">
<div class="extScrpCite"><p><a href="010_SEC-.04D.xhtml#citationsource1">^ <strong>(Mat. 13:1-53)</strong></a> <span id="citation1"></span>Nang araw na iyon, pagkaalis sa bahay, si Jesus ay nakaupo sa tabi ng dagat; <strong><sup>2 </sup></strong>at malalaking pulutong ang natipon sa kaniya, kung kaya lumulan siya sa isang bangka at umupo, at ang buong pulutong ay nakatayo sa dalampasigan. <strong><sup>3 </sup></strong>Nang magkagayon ay inilahad niya sa kanila ang maraming bagay sa pamamagitan ng mga ilustrasyon, na sinasabi: “Narito! Isang manghahasik ang lumabas upang maghasik; <strong><sup>4 </sup></strong>at habang naghahasik siya, ang ilang binhi ay nahulog sa tabi ng daan, at dumating ang mga ibon at inubos ang mga iyon. <strong><sup>5 </sup></strong>Ang iba ay nahulog sa mga dakong mabato kung saan wala silang gaanong lupa, at karaka-rakang sumibol ang mga ito dahil sa hindi malalim ang lupa. <strong><sup>6 </sup></strong>Ngunit nang sumikat ang araw ay nainitan ang mga ito, at dahil sa walang ugat ay nalanta ang mga ito. <strong><sup>7 </sup></strong>Ang iba naman ay nahulog sa gitna ng mga tinik, at lumaki ang mga tinik at sinakal ang mga ito. <strong><sup>8 </sup></strong>Gayunman ang iba pa ay nahulog sa mainam na lupa at ang mga ito ay nagsimulang magluwal ng bunga, ang isang ito ay isang daang ulit, ang isang iyon ay animnapu, ang isa pa ay tatlumpu. <strong><sup>9 </sup></strong>Siya na may mga tainga ay makinig.” <strong><sup>10 </sup></strong>Kaya ang mga alagad ay lumapit at nagsabi sa kaniya: “Bakit ka nga ba nagsasalita sa kanila sa pamamagitan ng paggamit ng mga ilustrasyon?” <strong><sup>11 </sup></strong>Bilang tugon ay sinabi niya: “Sa inyo ay ipinagkakaloob na maunawaan ang mga sagradong lihim ng kaharian ng langit, ngunit sa mga taong iyon ay hindi ito ipinagkaloob. <strong><sup>12 </sup></strong>Sapagkat sinumang mayroon, higit pa ang ibibigay sa kaniya at siya ay pasasaganain; ngunit sinumang wala, maging ang taglay niya ay kukunin sa kaniya. <strong><sup>13 </sup></strong>Ito ang dahilan kung bakit ako nagsasalita sa kanila sa pamamagitan ng paggamit ng mga ilustrasyon, sapagkat, sa pagtingin, sila ay tumitingin nang walang kabuluhan, at sa pakikinig, sila ay nakikinig nang walang kabuluhan, ni nakukuha man nila ang diwa nito; <strong><sup>14 </sup></strong>at sa kanila ay natutupad ang hula ni Isaias, na nagsasabi, ‘Sa pakikinig, maririnig ninyo ngunit sa anumang paraan ay hindi makukuha ang diwa nito; at, sa pagtingin, titingin kayo ngunit sa anumang paraan ay hindi makakakita. <strong><sup>15 </sup></strong>Sapagkat ang puso ng bayang ito ay naging manhid, at sa pamamagitan ng kanilang mga tainga ay narinig nila nang walang pagtugon, at ipinikit nila ang kanilang mga mata; upang hindi nila kailanman makita ng kanilang mga mata at marinig ng kanilang mga tainga at makuha ng kanilang mga puso ang diwa nito at manumbalik, at mapagaling ko sila.’ <strong><sup>16 </sup></strong>“Gayunman, maligaya ang inyong mga mata sapagkat ang mga iyon ay nakakakita, at ang inyong mga tainga sapagkat ang mga iyon ay nakaririnig. <strong><sup>17 </sup></strong>Sapagkat katotohanang sinasabi ko sa inyo, Maraming mga propeta at mga taong matuwid ang nagnais na makita ang mga bagay na inyong nakikita at hindi nakita ang mga iyon, at marinig ang mga bagay na inyong naririnig at hindi narinig ang mga iyon. <strong><sup>18 </sup></strong>“Kung gayon, pakinggan ninyo ang ilustrasyon ng tao na naghasik. <strong><sup>19 </sup></strong>Kung saan naririnig ng sinuman ang salita ng kaharian ngunit hindi nakukuha ang diwa nito, ang isa na balakyot ay dumarating at inaagaw ang naihasik na sa kaniyang puso; ito yaong naihasik sa tabi ng daan. <strong><sup>20 </sup></strong>Kung tungkol sa isa na naihasik sa mga dakong mabato, ito yaong nakikinig sa salita at karaka-rakang tinatanggap iyon nang may kagalakan. <strong><sup>21 </sup></strong>Gayunma’y wala siyang ugat sa kaniyang sarili kundi nananatili nang sandaling panahon, at pagkatapos na bumangon ang kapighatian o pag-uusig dahil sa salita ay karaka-raka siyang natitisod. <strong><sup>22 </sup></strong>Kung tungkol sa isa na naihasik sa gitna ng mga tinik, ito yaong nakikinig sa salita, ngunit ang kabalisahan ng sistemang ito ng mga bagay at ang mapanlinlang na kapangyarihan ng kayamanan ay sumasakal sa salita, at siya ay nagiging di-mabunga. <strong><sup>23 </sup></strong>Kung tungkol sa isa na naihasik sa mainam na lupa, ito yaong nakikinig sa salita at nakukuha ang diwa nito, na talagang nagbubunga at nagluluwal, ang isang ito ay isang daang ulit, ang isang iyon ay animnapu, ang isa pa ay tatlumpu.” <strong><sup>24 </sup></strong>Isa pang ilustrasyon ang iniharap niya sa kanila, na sinasabi: “Ang kaharian ng langit ay naging tulad ng isang tao na naghasik ng mainam na binhi sa kaniyang bukid. <strong><sup>25 </sup></strong>Habang natutulog ang mga tao, ang kaniyang kaaway ay dumating at naghasik ng mga panirang-damo sa gitna ng trigo, at umalis. <strong><sup>26 </sup></strong>Nang sumibol ang dahon at magluwal ng bunga, nang magkagayon ay lumitaw rin ang mga panirang-damo. <strong><sup>27 </sup></strong>Kaya ang mga alipin ng may-bahay ay lumapit at nagsabi sa kaniya, ‘Panginoon, hindi ba naghasik ka ng mainam na binhi sa iyong bukid? Kung gayon, paano ito nagkaroon ng mga panirang-damo?’ <strong><sup>28 </sup></strong>Sinabi niya sa kanila, ‘Isang kaaway, isang tao, ang gumawa nito.’ Sinabi nila sa kaniya, ‘Kung gayon, ibig mo bang lumabas kami at tipunin ang mga iyon?’ <strong><sup>29 </sup></strong>Sinabi niya, ‘Hindi; baka sa paanuman, samantalang tinitipon ninyo ang mga panirang-damo, ay mabunot ninyong kasama nila ang trigo. <strong><sup>30 </sup></strong>Hayaan ninyong kapuwa sila lumaking magkasama hanggang sa pag-aani; at sa kapanahunan ng pag-aani ay sasabihin ko sa mga manggagapas, Tipunin muna ninyo ang mga panirang-damo at bigkisin ang mga iyon sa mga bungkos upang sunugin ang mga iyon, pagkatapos ay tipunin ninyo ang trigo sa aking kamalig.’ ” <strong><sup>31 </sup></strong>Isa pang ilustrasyon ang iniharap niya sa kanila, na sinasabi: “Ang kaharian ng langit ay tulad ng butil ng mustasa, na kinuha ng isang tao at itinanim sa kaniyang bukid; <strong><sup>32 </sup></strong>na ito, sa katunayan, ang pinakamaliit sa lahat ng mga binhi, ngunit kapag tumubo na ay ito ang pinakamalaki sa mga gulay at nagiging isang punungkahoy, anupat ang mga ibon sa langit ay dumarating at nakasusumpong ng masisilungan sa mga sanga nito.” <strong><sup>33 </sup></strong>Isa pang ilustrasyon ang inilahad niya sa kanila: “Ang kaharian ng langit ay tulad ng lebadura, na kinuha ng isang babae at itinago sa tatlong malalaking takal ng harina, hanggang sa mapaalsa ang buong limpak.” <strong><sup>34 </sup></strong>Lahat ng mga bagay na ito ay sinalita ni Jesus sa mga pulutong sa pamamagitan ng mga ilustrasyon. Sa katunayan, kung walang ilustrasyon ay hindi siya nagsasalita sa kanila; <strong><sup>35 </sup></strong>upang matupad ang sinalita sa pamamagitan ng propeta na nagsabi: “Ibubuka ko ang aking bibig na may mga ilustrasyon, ihahayag ko ang mga bagay na nakatago mula pa sa pagkakatatag.” <strong><sup>36 </sup></strong>Nang magkagayon pagkatapos na pauwiin ang mga pulutong ay pumasok siya sa bahay. At lumapit sa kaniya ang kaniyang mga alagad at nagsabi: “Ipaliwanag mo sa amin ang ilustrasyon tungkol sa mga panirang-damo sa bukid.” <strong><sup>37 </sup></strong>Bilang tugon ay sinabi niya: “Ang manghahasik ng mainam na binhi ay ang Anak ng tao; <strong><sup>38 </sup></strong>ang bukid ay ang sanlibutan; kung tungkol sa mainam na binhi, ito ay ang mga anak ng kaharian; ngunit ang mga panirang-damo ay ang mga anak ng isa na balakyot, <strong><sup>39 </sup></strong>at ang kaaway na naghasik ng mga iyon ay ang Diyablo. Ang pag-aani ay katapusan ng isang sistema ng mga bagay, at ang mga manggagapas ay mga anghel. <strong><sup>40 </sup></strong>Samakatuwid, kung paanong ang mga panirang-damo ay tinitipon at sinusunog sa apoy, gayon ang mangyayari sa katapusan ng sistema ng mga bagay. <strong><sup>41 </sup></strong>Isusugo ng Anak ng tao ang kaniyang mga anghel, at titipunin nila mula sa kaniyang kaharian ang lahat ng mga bagay na sanhi ng ikatitisod at yaong mga gumagawa ng katampalasanan, <strong><sup>42 </sup></strong>at kanilang ihahagis sila sa maapoy na hurno. Doon mangyayari ang kanilang pagtangis at ang pagngangalit ng kanilang mga ngipin. <strong><sup>43 </sup></strong>Sa panahong iyon ang mga matuwid ay sisikat nang maliwanag na gaya ng araw sa kaharian ng kanilang Ama. Siya na may mga tainga ay makinig. <strong><sup>44 </sup></strong>“Ang kaharian ng langit ay tulad ng kayamanang nakatago sa parang, na nasumpungan ng isang tao at itinago; at dahil sa kagalakang taglay niya ay humayo siya at ipinagbili ang mga bagay na taglay niya at binili ang bukid na iyon. <strong><sup>45 </sup></strong>“Muli ang kaharian ng langit ay tulad ng isang naglalakbay na mangangalakal na naghahanap ng maiinam na perlas. <strong><sup>46 </sup></strong>Sa pagkasumpong sa isang perlas na may mataas na halaga, umalis siya at dali-daling ipinagbili ang lahat ng mga bagay na taglay niya at binili iyon. <strong><sup>47 </sup></strong>“Muli ang kaharian ng langit ay tulad ng isang lambat na pangubkob na inihulog sa dagat at nagtitipon ng bawat uri ng isda. <strong><sup>48 </sup></strong>Nang mapuno ito ay hinatak nila ito sa dalampasigan at, pagkaupo nila, tinipon nila ang maiinam sa mga sisidlan, ngunit ang mga di-karapat-dapat ay itinapon nila. <strong><sup>49 </sup></strong>Ganiyan ang mangyayari sa katapusan ng sistema ng mga bagay: lalabas ang mga anghel at ibubukod ang mga balakyot mula sa mga matuwid <strong><sup>50 </sup></strong>at ihahagis sila sa maapoy na hurno. Doon mangyayari ang kanilang pagtangis at ang pagngangalit ng kanilang mga ngipin. <strong><sup>51 </sup></strong>“Nakuha ba ninyo ang diwa ng lahat ng mga bagay na ito?” Sinabi nila sa kaniya: “Oo.” <strong><sup>52 </sup></strong>Sa gayon ay sinabi niya sa kanila: “Kung magkagayon, ang bawat pangmadlang tagapagturo, kapag naturuan may kinalaman sa kaharian ng langit, ay tulad ng isang tao, isang may-bahay, na naglalabas mula sa kaniyang imbakan ng kayamanan ng mga bagay na bago at luma.” <strong><sup>53 </sup></strong>Ngayon nang matapos na ni Jesus ang mga ilustrasyong ito ay umalis siya mula roon.</p><p></p></div>
<div class="extScrpCite"><p><a href="010_SEC-.04D.xhtml#citationsource2">^ <strong>(Mar. 4:1-34)</strong></a> <span id="citation2"></span>At muli siyang nagsimulang magturo sa tabi ng dagat. At isang napakalaking pulutong ang natipon malapit sa kaniya, kung kaya lumulan siya sa isang bangka at umupo habang nasa dagat, ngunit ang buong pulutong sa tabi ng dagat ay nasa baybayin. <strong><sup>2 </sup></strong>Kaya nagsimula siyang magturo sa kanila ng maraming bagay sa pamamagitan ng mga ilustrasyon at magsabi sa kanila sa kaniyang pagtuturo: <strong><sup>3 </sup></strong>“Makinig kayo. Narito! Ang manghahasik ay lumabas upang maghasik. <strong><sup>4 </sup></strong>At habang naghahasik siya, ang ilang binhi ay nahulog sa tabi ng daan, at dumating ang mga ibon at inubos ito. <strong><sup>5 </sup></strong>At ang iba sa binhi ay nahulog sa dakong mabato kung saan, sabihin pa, wala itong gaanong lupa, at kaagad itong sumibol dahil sa hindi malalim ang lupa. <strong><sup>6 </sup></strong>Ngunit nang sumikat ang araw, nainitan ito, at palibhasa’y walang ugat ay nalanta ito. <strong><sup>7 </sup></strong>At ang iba sa binhi ay nahulog sa gitna ng mga tinik, at lumaki ang mga tinik at sinakal ito, at wala itong iniluwal na bunga. <strong><sup>8 </sup></strong>Ngunit ang iba pa ay nahulog sa mainam na lupa, at, nang sumibol at lumago, ang mga ito ay nagsimulang magluwal ng bunga, at ang mga ito ay namumunga ng tatlumpung ulit, at animnapu at isang daan.” <strong><sup>9 </sup></strong>Kaya idinagdag niya ang pananalita: “Siya na may mga tainga upang makinig ay makinig.” <strong><sup>10 </sup></strong>Ngayon nang nag-iisa na siya, yaong mga nasa palibot niya na kasama ng labindalawa ay nagsimulang magtanong sa kaniya tungkol sa mga ilustrasyon. <strong><sup>11 </sup></strong>At nagpasimula siyang magsabi sa kanila: “Sa inyo ay ibinigay ang sagradong lihim ng kaharian ng Diyos, ngunit sa mga nasa labas ang lahat ng mga bagay ay nangyayari sa mga ilustrasyon, <strong><sup>12 </sup></strong>upang, bagaman tumitingin, sila ay makatingin gayunma’y hindi makakita, at, bagaman nakaririnig, sila ay makarinig gayunma’y hindi makuha ang diwa nito, ni manumbalik pa man at mabigyan sila ng kapatawaran.” <strong><sup>13 </sup></strong>Karagdagan pa, sinabi niya sa kanila: “Hindi ninyo alam ang ilustrasyong ito, kaya paano nga ninyo mauunawaan ang lahat ng iba pang ilustrasyon? <strong><sup>14 </sup></strong>“Ang manghahasik ay naghahasik ng salita. <strong><sup>15 </sup></strong>Ito nga ang mga nasa tabi ng daan kung saan naihasik ang salita; ngunit nang sandaling marinig nila ito ay dumarating si Satanas at kinukuha ang salitang naihasik sa kanila. <strong><sup>16 </sup></strong>At gayundin ito ang mga naihasik sa mga dakong mabato: nang sandaling marinig nila ang salita, tinanggap nila ito nang may kagalakan. <strong><sup>17 </sup></strong>Gayunma’y wala silang ugat sa kanilang sarili, kundi nananatili sila nang sandaling panahon; pagkatapos, nang sandaling bumangon ang kapighatian o ang pag-uusig dahil sa salita, sila ay natitisod. <strong><sup>18 </sup></strong>Mayroon pang iba na naihasik sa gitna ng mga tinik; ito yaong mga nakarinig ng salita, <strong><sup>19 </sup></strong>ngunit ang mga kabalisahan ng sistemang ito ng mga bagay at ang mapanlinlang na kapangyarihan ng kayamanan at ang mga pagnanasa sa iba pang mga bagay ay nakakapasok at sumasakal sa salita, at ito ay nagiging di-mabunga. <strong><sup>20 </sup></strong>Sa katapus-tapusan, ang mga naihasik sa mainam na lupa ay yaong mga nakikinig sa salita at malugod na tumatanggap nito at nagbubunga ng tatlumpung ulit at animnapu at isang daan.” <strong><sup>21 </sup></strong>At sinabi pa niya sa kanila: “Ang isang lampara ay hindi dinadala upang ilagay sa ilalim ng basket na panukat o sa ilalim ng higaan, hindi ba? Ito ay dinadala upang ilagay sa ibabaw ng patungan ng lampara, hindi ba? <strong><sup>22 </sup></strong>Sapagkat walang bagay na nakatago maliban sa layuning mailantad; walang bagay na maingat na nakakubli kundi sa layuning mapahantad. <strong><sup>23 </sup></strong>Ang sinumang may mga tainga upang makinig, makinig siya.” <strong><sup>24 </sup></strong>Sinabi pa niya sa kanila: “Magbigay-pansin kayo sa inyong pinakikinggan. Ang panukat na inyong ipinanunukat ay ipanunukat sa inyo, oo, higit pa ang idaragdag sa inyo. <strong><sup>25 </sup></strong>Sapagkat siya na mayroon, higit pa ang ibibigay sa kaniya; ngunit siya na wala, maging ang nasa kaniya ay kukunin sa kaniya.” <strong><sup>26 </sup></strong>Kaya sinabi pa niya: “Sa ganitong paraan ang kaharian ng Diyos ay gaya ng isang tao na naghahagis ng binhi sa lupa, <strong><sup>27 </sup></strong>at natutulog siya sa gabi at bumabangon sa araw, at ang binhi ay sumisibol at tumataas, kung paano ay hindi niya alam. <strong><sup>28 </sup></strong>Ang lupa sa ganang sarili ay nagbubunga nang unti-unti, una ay ang dahon, pagkatapos ay ang uhay sa tangkay, sa wakas ay ang kabuuang butil sa uhay. <strong><sup>29 </sup></strong>Ngunit sa sandaling ipahintulot ng bunga, isinusulong niya ang karit, sapagkat ang panahon ng pag-aani ay dumating na.” <strong><sup>30 </sup></strong>At sinabi pa niya: “Sa ano natin itutulad ang kaharian ng Diyos, o sa anong ilustrasyon natin ito ihaharap? <strong><sup>31 </sup></strong>Tulad ng butil ng mustasa, na sa panahong ihasik ito sa lupa ay siyang pinakamaliit sa lahat ng mga binhi na nasa lupa— <strong><sup>32 </sup></strong>ngunit kapag ito ay naihasik na, ito ay sumisibol at nagiging mas malaki kaysa sa lahat ng iba pang gulay at tinutubuan ng malalaking sanga, anupat ang mga ibon sa langit ay nakasusumpong ng masisilungan sa ilalim ng lilim nito.” <strong><sup>33 </sup></strong>Kaya sa pamamagitan ng maraming ilustrasyon na gayong uri ay sinasalita niya sa kanila ang salita, hanggang sa kaya nilang pakinggan. <strong><sup>34 </sup></strong>Sa katunayan, kung walang ilustrasyon ay hindi siya nagsasalita sa kanila, ngunit ipinaliliwanag niya nang sarilinan sa kaniyang mga alagad ang lahat ng mga bagay.</p><p></p></div>
<div class="extScrpCite"><p><a href="010_SEC-.04D.xhtml#citationsource3">^ <strong>(Luc. 8:4-18)</strong></a> <span id="citation3"></span>At nang isang malaking pulutong ang maipong kasama niyaong mga pumaroon sa kaniya sa bawat lunsod, siya ay nagsalita sa pamamagitan ng isang ilustrasyon: <strong><sup>5 </sup></strong>“Isang manghahasik ang lumabas upang maghasik ng kaniyang binhi. Buweno, habang naghahasik siya, ang ilan sa mga iyon ay nahulog sa tabi ng daan at nayurakan, at inubos ito ng mga ibon sa langit. <strong><sup>6 </sup></strong>Ang iba ay nahulog sa ibabaw ng batong-limpak, at, pagkasibol, ito ay natuyo sapagkat walang halumigmig. <strong><sup>7 </sup></strong>Ang iba ay nahulog sa gitna ng mga tinik, at sinakal ito ng mga tinik na tumubong kasama nito. <strong><sup>8 </sup></strong>Ang iba ay nahulog sa mabuting lupa, at, pagkasibol, ito ay nagluwal ng bunga na isang daang ulit.” Habang sinasabi niya ang mga bagay na ito, siya ay sumigaw: “Siya na may mga tainga upang makinig ay makinig.” <strong><sup>9 </sup></strong>Ngunit ang kaniyang mga alagad ay nagsimulang magtanong sa kaniya kung ano ang kahulugan ng ilustrasyong ito. <strong><sup>10 </sup></strong>Sinabi niya: “Sa inyo ay ipinagkakaloob na maunawaan ang mga sagradong lihim ng kaharian ng Diyos, ngunit para sa iba ito ay nasa mga ilustrasyon, upang, bagaman tumitingin, sila ay makatingin nang walang kabuluhan at, bagaman nakaririnig, ay hindi nila makuha ang kahulugan. <strong><sup>11 </sup></strong>Ito nga ang kahulugan ng ilustrasyon: Ang binhi ay ang salita ng Diyos. <strong><sup>12 </sup></strong>Yaong mga nasa tabi ng daan ay ang mga nakarinig, pagkatapos ay dumarating ang Diyablo at kinukuha ang salita mula sa kanilang mga puso upang hindi sila maniwala at maligtas. <strong><sup>13 </sup></strong>Ang mga nasa ibabaw ng batong-limpak ay yaong mga tumatanggap sa salita nang may kagalakan kapag narinig nila ito, ngunit ang mga ito ay walang ugat; sila ay naniniwala sa loob ng isang kapanahunan, ngunit sa kapanahunan ng pagsubok ay humihiwalay sila. <strong><sup>14 </sup></strong>Kung tungkol doon sa nahulog sa gitna ng mga tinik, ito yaong mga nakarinig, ngunit, sa pagpapadala sa mga kabalisahan at mga kayamanan at mga kaluguran sa buhay na ito, sila ay lubusang nasasakal at walang anumang dinadala sa kasakdalan. <strong><sup>15 </sup></strong>Kung tungkol doon sa nasa mainam na lupa, ito yaong mga pagkarinig sa salita taglay ang mainam at mabuting puso ay nagpapanatili nito at nagbubunga nang may pagbabata. <strong><sup>16 </sup></strong>“Walang sinuman ang pagkasindi sa isang lampara ay tinatakpan ito ng isang sisidlan o inilalagay ito sa ilalim ng higaan, kundi inilalagay niya ito sa patungan ng lampara, upang ang liwanag ay makita niyaong mga pumapasok. <strong><sup>17 </sup></strong>Sapagkat walang bagay na nakatago na hindi magiging hayag, ni may anumang bagay na maingat na nakakubli na hindi kailanman malalaman at hindi kailanman mahahantad. <strong><sup>18 </sup></strong>Kaya nga, bigyang-pansin ninyo kung paano kayo nakikinig; sapagkat sa sinumang mayroon, higit pa ang ibibigay sa kaniya, ngunit sa sinumang wala, maging yaong inaakala niyang nasa kaniya ay kukunin sa kaniya.”</p><p></p></div>
<div class="extScrpCite"><p><a href="010_SEC-.04D.xhtml#citationsource9">^ <strong>(Mar. 5:1-20)</strong></a> <span id="citation9"></span>Buweno, nakarating sila sa kabilang ibayo ng dagat sa lupain ng mga Geraseno. <strong><sup>2 </sup></strong>At kaagad pagkababa niya mula sa bangka ay isang tao na nasa ilalim ng kapangyarihan ng isang maruming espiritu ang sumalubong sa kaniya mula sa gitna ng mga alaalang libingan. <strong><sup>3 </sup></strong>Nakatira siya sa gitna ng mga libingan; at hanggang sa panahong iyon ay talagang walang sinuman ang makagapos sa kaniya nang mahigpit maging sa pamamagitan ng tanikala, <strong><sup>4 </sup></strong>sapagkat madalas siyang gapusin sa pamamagitan ng mga pangaw at mga tanikala, ngunit ang mga tanikala ay nalalagot niya at ang mga pangaw ay nagkadurug-durog pa nga; at walang sinuman ang may lakas upang supilin siya. <strong><sup>5 </sup></strong>At patuluyan, gabi at araw, sumisigaw siya sa mga libingan at sa mga bundok at hinihiwa ang kaniyang sarili ng mga bato. <strong><sup>6 </sup></strong>Ngunit pagkakita kay Jesus mula sa malayo ay tumakbo siya at nangayupapa sa kaniya, <strong><sup>7 </sup></strong>at, nang makasigaw siya sa malakas na tinig, sinabi niya: “Ano ang kinalaman ko sa iyo, Jesus, Anak ng Kataas-taasang Diyos? Pinanunumpa kita sa Diyos na huwag mo akong pahirapan.” <strong><sup>8 </sup></strong>Sapagkat sinasabihan na niya ito: “Lumabas ka mula sa taong iyan, ikaw na maruming espiritu.” <strong><sup>9 </sup></strong>Ngunit pinasimulan niya itong tanungin: “Ano ang pangalan mo?” At sinabi nito sa kaniya: “Ang pangalan ko ay Hukbo, sapagkat marami kami.” <strong><sup>10 </sup></strong>At namanhik siya sa kaniya nang maraming ulit na huwag palayasin ang mga espiritu mula sa lupain. <strong><sup>11 </sup></strong>Ngayon ay isang malaking kawan ng mga baboy ang naroon sa bundok at nanginginain. <strong><sup>12 </sup></strong>Kaya namanhik sila sa kaniya, na sinasabi: “Papuntahin mo kami sa mga baboy, upang makapasok kami sa kanila.” <strong><sup>13 </sup></strong>At pinahintulutan niya sila. Nang magkagayon ay lumabas ang maruruming espiritu at pumasok sa mga baboy; at ang kawan ay nagdagsaan sa bangin patungo sa dagat, mga dalawang libo ang mga ito, at sunud-sunod na nalunod sa dagat ang mga ito. <strong><sup>14 </sup></strong>Ngunit ang mga tagapagpastol ng mga ito ay nagtakbuhan at iniulat ito sa lunsod at sa karatig na lupain; at pumaroon ang mga tao upang tingnan kung ano nga ang nangyari. <strong><sup>15 </sup></strong>Kaya pumaroon sila kay Jesus, at nakita nila ang lalaking inaalihan ng demonyo na nakaupong nadaramtan at nasa kaniyang matinong pag-iisip, ang lalaking ito na dating sinasapian ng hukbo; at sila ay natakot. <strong><sup>16 </sup></strong>Gayundin, yaong mga nakakita nito ay naglahad sa kanila kung paano ito nangyari sa lalaking inaalihan ng demonyo at ng tungkol sa mga baboy. <strong><sup>17 </sup></strong>Kaya nagsimula silang mamanhik sa kaniya na umalis sa kanilang mga distrito. <strong><sup>18 </sup></strong>Ngayon habang lumululan siya sa bangka, ang lalaki na dating inaalihan ng demonyo ay nagsimulang mamanhik sa kaniya na makapanatili siyang kasama niya. <strong><sup>19 </sup></strong>Gayunman, hindi niya siya pinahintulutan, kundi sinabi sa kaniya: “Umuwi ka sa iyong mga kamag-anak, at iulat mo sa kanila ang lahat ng mga bagay na ginawa ni Jehova para sa iyo at ang awa na ipinakita niya sa iyo.” <strong><sup>20 </sup></strong>At umalis siya at pinasimulang ihayag sa Decapolis ang lahat ng bagay na ginawa ni Jesus para sa kaniya, at lahat ng mga tao ay namangha.</p><p></p></div>
<div class="extScrpCite"><p><a href="010_SEC-.04D.xhtml#citationsource10">^ <strong>(Luc. 8:26-39)</strong></a> <span id="citation10"></span>At dumaong sila sa lupain ng mga Geraseno, na nasa panig na katapat ng Galilea. <strong><sup>27 </sup></strong>Ngunit nang makababa siya sa lupa ay sinalubong siya ng isang lalaki mula sa lunsod na may mga demonyo. At mahabang panahon na itong hindi nagsusuot ng pananamit, at namamalagi siya, hindi sa tahanan, kundi sa mga libingan. <strong><sup>28 </sup></strong>Pagkakita kay Jesus ay sumigaw siya nang malakas at sumubsob sa harap niya, at sa malakas na tinig ay sinabi niya: “Ano ang kinalaman ko sa iyo, Jesus na Anak ng Kataas-taasang Diyos? Nagsusumamo ako sa iyo, huwag mo akong pahirapan.” <strong><sup>29 </sup></strong>(Sapagkat inuutusan niya ang maruming espiritu na lumabas sa taong iyon. Sa loob ng mahabang panahon ay hawak siya nito nang mahigpit, at paulit-ulit siyang iginagapos ng mga tanikala at mga pangaw at binabantayan, ngunit nilalagot niya ang mga gapos at itinataboy siya ng demonyo sa mga liblib na dako.) <strong><sup>30 </sup></strong>Tinanong siya ni Jesus: “Ano ang pangalan mo?” Sinabi niya: “Hukbo,” sapagkat maraming demonyo ang pumasok sa kaniya. <strong><sup>31 </sup></strong>At patuloy silang namamanhik sa kaniya na huwag silang utusang pumaroon sa kalaliman. <strong><sup>32 </sup></strong>At isang kawan ng maraming baboy ang nanginginain doon sa bundok; kaya namanhik sila sa kaniya na pahintulutan silang pumasok sa mga ito. At binigyan niya sila ng pahintulot. <strong><sup>33 </sup></strong>Sa gayon ay lumabas sa taong iyon ang mga demonyo at pumasok sa mga baboy, at ang kawan ay nagdagsaan sa bangin patungo sa lawa at nalunod. <strong><sup>34 </sup></strong>Ngunit nang makita ng mga tagapagpastol kung ano ang nangyari, tumakas sila at iniulat ito sa lunsod at sa mga karatig na lupain. <strong><sup>35 </sup></strong>Nang magkagayon ay lumabas ang mga tao upang makita kung ano ang nangyari, at pumaroon sila kay Jesus at nasumpungan ang taong nilabasan ng mga demonyo, nadaramtan at nasa kaniyang matinong pag-iisip, na nakaupo sa paanan ni Jesus; at sila ay natakot. <strong><sup>36 </sup></strong>Yaong mga nakakita nito ay nag-ulat sa kanila kung paano napagaling ang lalaking inaalihan ng demonyo. <strong><sup>37 </sup></strong>Kaya ang buong karamihan mula sa nakapaligid na lupain ng mga Geraseno ay humiling sa kaniya na lumayo sa kanila, sapagkat pinananaigan sila ng malaking takot. Nang magkagayon ay lumulan siya sa bangka at umalis. <strong><sup>38 </sup></strong>Gayunman, ang lalaking nilabasan ng mga demonyo ay patuloy na nagsusumamo na makapanatiling kasama niya; ngunit pinayaon niya ang lalaki, na sinasabi: <strong><sup>39 </sup></strong>“Umuwi ka sa iyong tahanan, at patuloy mong ilahad kung anong mga bagay ang ginawa ng Diyos para sa iyo.” Alinsunod dito ay umalis siya, na inihahayag sa buong lunsod kung anong mga bagay ang ginawa ni Jesus para sa kaniya.</p><p></p></div>
<div class="extScrpCite"><p><a href="010_SEC-.04D.xhtml#citationsource12">^ <strong>(Mar. 5:21-43)</strong></a> <span id="citation12"></span>Pagkatapos na muling makatawid si Jesus na sakay ng bangka patungo sa katapat na baybayin, isang malaking pulutong ang nagtipun-tipon sa kaniya; at siya ay nasa tabi ng dagat. <strong><sup>22 </sup></strong>Ngayon isa sa mga punong opisyal ng sinagoga, na Jairo ang pangalan, ang dumating at, pagkakita sa kaniya, sumubsob siya sa kaniyang paanan <strong><sup>23 </sup></strong>at namanhik sa kaniya nang maraming ulit, na nagsasabi: “Ang aking maliit na anak na babae ay nasa malubhang kalagayan. Pakisuyong pumaroon ka at ipatong mo ang iyong mga kamay sa kaniya upang gumaling siya at mabuhay.” <strong><sup>24 </sup></strong>Sa gayon ay umalis siyang kasama niya. At isang malaking pulutong ang sumusunod sa kaniya at sumisiksik sa kaniya. <strong><sup>25 </sup></strong>Ngayon ay may isang babae na labindalawang taon nang dumaranas ng pag-agas ng dugo, <strong><sup>26 </sup></strong>at siya ay pinaranas ng maraming pahirap ng maraming manggagamot at nagugol na niya ang lahat ng kaniyang pag-aari at hindi nakinabang kundi sa halip ay lalo pa ngang lumubha. <strong><sup>27 </sup></strong>Nang marinig niya ang mga bagay tungkol kay Jesus, siya ay pumaroon sa likuran ng pulutong at hinipo ang kaniyang panlabas na kasuutan; <strong><sup>28 </sup></strong>sapagkat patuloy niyang sinasabi: “Kung mahihipo ko kahit man lamang ang kaniyang mga panlabas na kasuutan ay gagaling ako.” <strong><sup>29 </sup></strong>At kaagad na natuyo ang pagbukal ng kaniyang dugo, at nadama niya sa kaniyang katawan na napagaling siya mula sa nakapipighating sakit. <strong><sup>30 </sup></strong>Kaagad ding natalos ni Jesus sa kaniyang sarili na may kapangyarihang lumabas sa kaniya, at bumaling siya sa pulutong at nagsimulang magsabi: “Sino ang humipo sa aking mga panlabas na kasuutan?” <strong><sup>31 </sup></strong>Ngunit ang kaniyang mga alagad ay nagsimulang magsabi sa kaniya: “Nakikita mong sumisiksik sa iyo ang pulutong, at sinasabi mo bang, ‘Sino ang humipo sa akin?’ ” <strong><sup>32 </sup></strong>Gayunman, tumitingin siya sa palibot upang makita yaong gumawa nito. <strong><sup>33 </sup></strong>Ngunit ang babae, na natatakot at nanginginig, palibhasa’y nalalaman kung ano ang nangyari sa kaniya, ay lumapit at sumubsob sa harap niya at sinabi sa kaniya ang buong katotohanan. <strong><sup>34 </sup></strong>Sinabi niya sa kaniya: “Anak, pinagaling ka ng iyong pananampalataya. Yumaon kang payapa, at magkaroon ka ng mabuting kalusugan mula sa iyong nakapipighating sakit.” <strong><sup>35 </sup></strong>Habang siya ay nagsasalita pa, may ilang tao mula sa tahanan ng punong opisyal ng sinagoga na dumating at nagsabi: “Ang iyong anak na babae ay patay na! Bakit mo pa aabalahin ang guro?” <strong><sup>36 </sup></strong>Ngunit si Jesus, nang maulinigan ang salitang sinasabi, ay nagsabi sa punong opisyal ng sinagoga: “Huwag kang matakot, manampalataya ka lamang.” <strong><sup>37 </sup></strong>At hindi niya pinahintulutang sundan siya ng sinuman maliban kina Pedro at Santiago at Juan na kapatid ni Santiago. <strong><sup>38 </sup></strong>Kaya pumunta sila sa bahay ng punong opisyal ng sinagoga, at nakita niya ang pagkakaingay at yaong mga tumatangis at humahagulhol nang labis, <strong><sup>39 </sup></strong>at pagkapasok ay sinabi niya sa kanila: “Bakit kayo lumilikha ng pagkakaingay at tumatangis? Ang bata ay hindi namatay, kundi natutulog.” <strong><sup>40 </sup></strong>Dahil dito ay pinasimulan nila siyang pagtawanan nang may panlilibak. Ngunit, matapos palabasin silang lahat, isinama niya ang ama at ina ng bata at yaong mga kasama niya, at pumasok siya sa kinaroroonan ng bata. <strong><sup>41 </sup></strong>At, pagkahawak sa kamay ng bata, sinabi niya sa kaniya: <em>“Talita kumi,” </em>na kapag isinalin ay nangangahulugang: “Dalagita, sinasabi ko sa iyo, Bumangon ka!” <strong><sup>42 </sup></strong>At kaagad na bumangon ang dalagita at nagsimulang maglakad, sapagkat siya ay labindalawang taóng gulang. At karaka-rakang halos mawala sila sa kanilang sarili sa napakasidhing kagalakan. <strong><sup>43 </sup></strong>Ngunit paulit-ulit niyang iniutos sa kanila na huwag itong ipaalam kaninuman, at sinabi niyang bigyan ito ng makakain.</p><p></p></div>
<div class="extScrpCite"><p><a href="010_SEC-.04D.xhtml#citationsource13">^ <strong>(Luc. 8:40-56)</strong></a> <span id="citation13"></span>Nang makabalik si Jesus, tinanggap siya ng pulutong nang may kabaitan, sapagkat siya ay inaasahan nilang lahat. <strong><sup>41 </sup></strong>Ngunit, narito! isang lalaki na nagngangalang Jairo ang dumating, at ang lalaking ito ay isang punong opisyal ng sinagoga. At siya ay sumubsob sa paanan ni Jesus at nagsimulang mamanhik sa kaniya na pumasok sa kaniyang bahay, <strong><sup>42 </sup></strong>sapagkat mayroon siyang bugtong na anak na babae na mga labindalawang taóng gulang at siya ay mamamatay na. Habang pumaparoon siya ay dinagsa siya ng mga pulutong. <strong><sup>43 </sup></strong>At isang babae, na dumaranas ng pag-agas ng dugo sa loob ng labindalawang taon, na hindi mapagaling ninuman, <strong><sup>44 </sup></strong>ang lumapit mula sa likuran at humipo sa palawit ng kaniyang panlabas na kasuutan, at kaagad na huminto ang pag-agas ng kaniyang dugo. <strong><sup>45 </sup></strong>Kaya sinabi ni Jesus: “Sino ang humipo sa akin?” Nang ito ay ikinakaila nilang lahat, sinabi ni Pedro: “Tagapagturo, ang mga pulutong ay nakapalibot sa iyo at sumisiksik sa iyo.” <strong><sup>46 </sup></strong>Gayunma’y sinabi ni Jesus: “May humipo sa akin, sapagkat nadama kong may kapangyarihang lumabas sa akin.” <strong><sup>47 </sup></strong>Nang makitang hindi siya nakaiwas na mapansin, ang babae ay lumapit na nanginginig at sumubsob sa harap niya at ibinunyag sa harap ng lahat ng mga tao ang dahilan kung bakit niya siya hinipo at kung paano siya kaagad na napagaling. <strong><sup>48 </sup></strong>Ngunit sinabi niya sa kaniya: “Anak, pinagaling ka ng iyong pananampalataya; humayo ka nang payapa.” <strong><sup>49 </sup></strong>Habang siya ay nagsasalita pa, isang kinatawan ng punong opisyal ng sinagoga ang dumating, na nagsasabi: “Ang iyong anak na babae ay namatay na; huwag mo nang abalahin pa ang guro.” <strong><sup>50 </sup></strong>Sa pagkarinig nito, sumagot si Jesus sa kaniya: “Huwag kang matakot, manampalataya ka lamang, at siya ay maliligtas.” <strong><sup>51 </sup></strong>Nang makarating siya sa bahay ay hindi niya pinahintulutang pumasok na kasama niya ang sinuman maliban kina Pedro at Juan at Santiago at sa ama at ina ng dalagita. <strong><sup>52 </sup></strong>Ngunit tumatangis ang lahat ng mga tao at dinadagukan ang kanilang sarili sa pamimighati para sa kaniya. Kaya sinabi niya: “Huwag na kayong tumangis, sapagkat hindi siya namatay kundi natutulog.” <strong><sup>53 </sup></strong>Dahil dito ay pinasimulan nila siyang pagtawanan nang may panlilibak, sapagkat alam nilang ito ay namatay. <strong><sup>54 </sup></strong>Ngunit hinawakan niya ito sa kamay at tumawag, na sinasabi: “Dalagita, bumangon ka!” <strong><sup>55 </sup></strong>At bumalik ang kaniyang espiritu, at kaagad siyang bumangon, at iniutos niya na bigyan siya ng makakain. <strong><sup>56 </sup></strong>Buweno, ang kaniyang mga magulang ay halos mawala sa kanilang sarili; ngunit tinagubilinan niya sila na huwag sabihin kaninuman ang nangyari.</p><p></p></div>
<div class="extScrpCite"><p><a href="010_SEC-.04D.xhtml#citationsource17">^ <strong>(Mat. 9:35-11:1)</strong></a> <span id="citation17"></span>At si Jesus ay humayo sa paglilibot sa lahat ng mga lunsod at mga nayon, na nagtuturo sa kanilang mga sinagoga at nangangaral ng mabuting balita ng kaharian at nagpapagaling ng bawat uri ng karamdaman at bawat uri ng kapansanan. <strong><sup>36 </sup></strong>Pagkakita sa mga pulutong ay nahabag siya sa kanila, sapagkat sila ay nabalatan at naipagtabuyan kung saan-saan tulad ng mga tupang walang pastol. <strong><sup>37 </sup></strong>Nang magkagayon ay sinabi niya sa kaniyang mga alagad: “Oo, ang aanihin ay marami, ngunit ang mga manggagawa ay kakaunti. <strong><sup>38 </sup></strong>Kaya nga, magsumamo kayo sa Panginoon ng pag-aani na magpadala ng mga manggagawa sa kaniyang pag-aani.” </p><p><strong>10 </strong>Kaya tinawag niya ang kaniyang labindalawang alagad at binigyan sila ng awtoridad sa maruruming espiritu, upang palayasin ang mga ito at upang pagalingin ang bawat uri ng karamdaman at bawat uri ng kapansanan. <strong><sup>2 </sup></strong>Ang mga pangalan ng labindalawang apostol ay ito: Una, si Simon, ang tinatawag na Pedro, at si Andres na kaniyang kapatid; at si Santiago na anak ni Zebedeo at si Juan na kaniyang kapatid; <strong><sup>3 </sup></strong>si Felipe at si Bartolome; si Tomas at si Mateo na maniningil ng buwis; si Santiago na anak ni Alfeo, at si Tadeo; <strong><sup>4 </sup></strong>si Simon na Cananeo, at si Hudas Iscariote, na nang maglaon ay nagkanulo sa kaniya. <strong><sup>5 </sup></strong>Ang labindalawang ito ay isinugo ni Jesus, na binibigyan sila ng ganitong mga utos: “Huwag kayong pumaroon sa daan ng mga bansa, at huwag kayong pumasok sa isang Samaritanong lunsod; <strong><sup>6 </sup></strong>kundi, sa halip, patuluyan kayong pumaroon sa nawawalang mga tupa ng sambahayan ng Israel. <strong><sup>7 </sup></strong>Samantalang humahayo kayo, mangaral, na sinasabi, ‘Ang kaharian ng langit ay malapit na.’ <strong><sup>8 </sup></strong>Magpagaling kayo ng mga taong may sakit, magbangon ng mga taong patay, gawing malinis ang mga ketongin, magpalayas ng mga demonyo. Tinanggap ninyo nang walang bayad, ibigay ninyo nang walang bayad. <strong><sup>9 </sup></strong>Huwag kayong kumuha ng ginto o pilak o tanso para sa inyong mga pamigkis na supot, <strong><sup>10 </sup></strong>o supot ng pagkain para sa paglalakbay, o dalawang pang-ilalim na kasuutan, o mga sandalyas o baston; sapagkat ang manggagawa ay karapat-dapat sa kaniyang pagkain. <strong><sup>11 </sup></strong>“Sa anumang lunsod o nayon kayo pumasok, hanapin ninyo kung sino roon ang karapat-dapat, at manatili kayo roon hanggang sa kayo ay umalis. <strong><sup>12 </sup></strong>Kapag kayo ay pumapasok sa bahay, batiin ninyo ang sambahayan; <strong><sup>13 </sup></strong>at kung ang bahay ay karapat-dapat, hayaang ang kapayapaan na ninanais ninyo ay dumoon; ngunit kung hindi iyon karapat-dapat, hayaang ang kapayapaan mula sa inyo ay bumalik sa inyo. <strong><sup>14 </sup></strong>Saanman na ang sinuman ay hindi tumatanggap sa inyo o nakikinig sa inyong mga salita, sa paglabas sa bahay na iyon o sa lunsod na iyon ay ipagpag ninyo ang alabok mula sa inyong mga paa. <strong><sup>15 </sup></strong>Katotohanang sinasabi ko sa inyo, Higit na mababata ng lupain ng Sodoma at Gomorra ang Araw ng Paghuhukom kaysa ng lunsod na iyon. <strong><sup>16 </sup></strong>“Narito! Isinusugo ko kayong gaya ng mga tupa sa gitna ng mga lobo; kaya maging maingat kayong gaya ng mga serpiyente at gayunma’y walang muwang na gaya ng mga kalapati. <strong><sup>17 </sup></strong>Maging mapagbantay kayo laban sa mga tao; sapagkat ibibigay nila kayo sa mga lokal na hukuman, at hahagupitin nila kayo sa kanilang mga sinagoga. <strong><sup>18 </sup></strong>Aba, dadalhin kayo sa harap ng mga gobernador at mga hari dahil sa akin, bilang patotoo sa kanila at sa mga bansa. <strong><sup>19 </sup></strong>Gayunman, kapag dinala nila kayo, huwag kayong mabalisa tungkol sa kung paano o kung ano ang inyong sasabihin; sapagkat ang inyong sasabihin ay ibibigay sa inyo sa oras na iyon; <strong><sup>20 </sup></strong>sapagkat ang nagsasalita ay hindi lamang kayo, kundi ang espiritu ng inyong Ama ang nagsasalita sa pamamagitan ninyo. <strong><sup>21 </sup></strong>Karagdagan pa, dadalhin ng kapatid ang kapatid sa kamatayan, at ng ama ang kaniyang anak, at ang mga anak ay titindig laban sa mga magulang at ipapapatay sila. <strong><sup>22 </sup></strong>At kayo ay magiging mga tudlaan ng pagkapoot ng lahat ng mga tao dahil sa aking pangalan; ngunit siya na nakapagbata hanggang sa wakas ang siyang maliligtas. <strong><sup>23 </sup></strong>Kapag pinag-uusig nila kayo sa isang lunsod, tumakas kayo patungo sa iba; sapagkat katotohanang sinasabi ko sa inyo, Hindi ninyo sa anumang paraan matatapos ang sirkito ng mga lunsod ng Israel hanggang sa dumating ang Anak ng tao. <strong><sup>24 </sup></strong>“Ang isang alagad ay hindi nakahihigit sa kaniyang guro, ni ang isang alipin man ay nakahihigit sa kaniyang panginoon. <strong><sup>25 </sup></strong>Sapat na para sa alagad ang maging gaya ng kaniyang guro, at sa alipin ang maging gaya ng kaniyang panginoon. Kung tinawag ng mga tao na Beelzebub ang may-bahay, lalo pa nga nilang tatawagin nang gayon ang kaniyang mga kasambahay? <strong><sup>26 </sup></strong>Kaya nga huwag ninyo silang katakutan; sapagkat walang anumang natatakpan na hindi malalantad, at lihim na hindi malalaman. <strong><sup>27 </sup></strong>Ang sinasabi ko sa inyo sa kadiliman, sabihin ninyo sa liwanag; at ang naririnig ninyong ibinubulong, ipangaral ninyo mula sa mga bubungan ng bahay. <strong><sup>28 </sup></strong>At huwag kayong matakot doon sa mga pumapatay ng katawan ngunit hindi makapapatay ng kaluluwa; kundi sa halip ay matakot kayo sa kaniya na makapupuksa kapuwa sa kaluluwa at katawan sa Gehenna. <strong><sup>29 </sup></strong>Hindi ba ang dalawang maya ay ipinagbibili sa isang barya na maliit ang halaga? Gayunma’y walang isa man sa kanila ang mahuhulog sa lupa nang hindi nalalaman ng inyong Ama. <strong><sup>30 </sup></strong>Ngunit ang mismong mga buhok ng inyong ulo ay biláng na lahat. <strong><sup>31 </sup></strong>Kaya nga huwag kayong matakot: nagkakahalaga kayo nang higit kaysa sa maraming maya. <strong><sup>32 </sup></strong>“Bawat isa, kung gayon, na nagpapahayag na kaisa ko sa harap ng mga tao, magpapahayag din ako na kaisa niya sa harap ng aking Ama na nasa langit; <strong><sup>33 </sup></strong>ngunit sinumang nagtatatwa sa akin sa harap ng mga tao, itatatwa ko rin siya sa harap ng aking Ama na nasa langit. <strong><sup>34 </sup></strong>Huwag ninyong isipin na pumarito ako upang maglagay ng kapayapaan sa lupa; pumarito ako upang maglagay, hindi ng kapayapaan, kundi ng tabak. <strong><sup>35 </sup></strong>Sapagkat pumarito ako upang magpangyari ng pagkakabaha-bahagi, ng lalaki laban sa kaniyang ama, at ng anak na babae laban sa kaniyang ina, at ng kabataang asawang babae laban sa kaniyang biyenang babae. <strong><sup>36 </sup></strong>Tunay nga, ang magiging mga kaaway ng isang tao ay mga tao sa kaniyang sariling sambahayan. <strong><sup>37 </sup></strong>Siya na may higit na pagmamahal sa ama o sa ina kaysa sa akin ay hindi karapat-dapat sa akin; at siya na may higit na pagmamahal sa anak na lalaki o sa anak na babae kaysa sa akin ay hindi karapat-dapat sa akin. <strong><sup>38 </sup></strong>At sinumang hindi tumanggap sa kaniyang pahirapang tulos at sumunod sa akin ay hindi karapat-dapat sa akin. <strong><sup>39 </sup></strong>Siya na nakasusumpong ng kaniyang kaluluwa ay mawawalan nito, at siya na nawawalan ng kaniyang kaluluwa alang-alang sa akin ay makasusumpong nito. <strong><sup>40 </sup></strong>“Siya na tumatanggap sa inyo ay tumatanggap din sa akin, at siya na tumatanggap sa akin ay tumatanggap din sa kaniya na nagsugo sa akin. <strong><sup>41 </sup></strong>Siya na tumatanggap sa isang propeta sapagkat siya ay propeta ay tatanggap ng gantimpala ng propeta, at siya na tumatanggap sa isang taong matuwid sapagkat siya ay taong matuwid ay tatanggap ng gantimpala ng taong matuwid. <strong><sup>42 </sup></strong>At sinumang nagbibigay sa isa sa maliliit na ito ng kahit isang kopa lamang ng malamig na tubig na maiinom sapagkat siya ay isang alagad, katotohanang sinasabi ko sa inyo, sa anumang paraan ay hindi siya mawawalan ng kaniyang gantimpala.” </p><p><strong>11 </strong>Ngayon nang matapos ni Jesus ang pagbibigay ng mga tagubilin sa kaniyang labindalawang alagad, siya ay humayo mula roon upang magturo at mangaral sa kanilang mga lunsod.</p><p></p></div>
<div class="extScrpCite"><p><a href="010_SEC-.04D.xhtml#citationsource20">^ <strong>(Mat. 14:1-12)</strong></a> <span id="citation20"></span>Nang mismong panahong iyon ay narinig ni Herodes, na tagapamahala ng distrito, ang ulat tungkol kay Jesus <strong><sup>2 </sup></strong>at nagsabi sa kaniyang mga lingkod: “Ito ay si Juan Bautista. Ibinangon siya mula sa mga patay, at ito ang dahilan kung bakit kumikilos sa kaniya ang makapangyarihang mga gawa.” <strong><sup>3 </sup></strong>Sapagkat si Herodes ang umaresto kay Juan at naggapos sa kaniya at naglagay sa kaniya sa bilangguan dahil kay Herodias na asawa ni Felipe na kaniyang kapatid. <strong><sup>4 </sup></strong>Sapagkat sinasabi ni Juan sa kaniya: “Hindi kaayon ng kautusan na mapasaiyo siya.” <strong><sup>5 </sup></strong>Gayunman, bagaman ibig niya siyang patayin, kinatatakutan niya ang pulutong, sapagkat itinuturing nila siya bilang isang propeta. <strong><sup>6 </sup></strong>Ngunit nang ipagdiwang ang kaarawan ni Herodes ay sumayaw roon ang anak na babae ni Herodias at labis na napalugdan si Herodes <strong><sup>7 </sup></strong>kung kaya nangako siya nang may sumpa na ibibigay sa kaniya ang anumang hingin niya. <strong><sup>8 </sup></strong>Sa gayon, sa turo ng kaniyang ina ay sinabi niya: “Ibigay mo sa akin dito sa isang bandehado ang ulo ni Juan Bautista.” <strong><sup>9 </sup></strong>Bagaman napighati siya, ang hari ay nag-utos na ibigay iyon dahil sa kaniyang mga sumpa at dahil doon sa mga nakahilig na kasama niya; <strong><sup>10 </sup></strong>at nagsugo siya at pinapugutan ng ulo si Juan sa bilangguan. <strong><sup>11 </sup></strong>At ang kaniyang ulo ay dinala na nasa isang bandehado at ibinigay sa dalaga, at dinala niya ito sa kaniyang ina. <strong><sup>12 </sup></strong>Sa wakas ay dumating ang kaniyang mga alagad at inalis ang bangkay at inilibing siya at pumaroon at nag-ulat kay Jesus.</p><p></p></div>
<div class="extScrpCite"><p><a href="010_SEC-.04D.xhtml#citationsource21">^ <strong>(Mar. 6:14-29)</strong></a> <span id="citation21"></span>At nakarating ito sa pandinig ni Haring Herodes, sapagkat ang pangalan ni Jesus ay naging hayag, at ang mga tao ay nagsasabi: “Si Juan na tagapagbautismo ay ibinangon mula sa mga patay, at dahil dito ay kumikilos sa kaniya ang makapangyarihang mga gawa.” <strong><sup>15 </sup></strong>Ngunit ang iba ay nagsasabi: “Ito ay si Elias.” Gayunman ang iba pa ay nagsasabi: “Ito ay isang propeta na tulad ng isa sa mga propeta.” <strong><sup>16 </sup></strong>Ngunit nang marinig ito ni Herodes ay sinabi niya: “Ang Juan na pinugutan ko ng ulo, ang isang ito ay ibinangon.” <strong><sup>17 </sup></strong>Sapagkat si Herodes mismo ang nagpasugo at umaresto kay Juan at naggapos sa kaniya sa bilangguan dahil kay Herodias na asawa ni Felipe na kaniyang kapatid, sapagkat kinuha niya ito bilang asawa. <strong><sup>18 </sup></strong>Sapagkat paulit-ulit nang sinabi ni Juan kay Herodes: “Hindi kaayon ng kautusan na mapasaiyo ang asawa ng iyong kapatid.” <strong><sup>19 </sup></strong>Ngunit nagkimkim ng sama ng loob si Herodias laban sa kaniya at nagnais na patayin siya, ngunit hindi magawa. <strong><sup>20 </sup></strong>Sapagkat si Herodes ay natatakot kay Juan, palibhasa’y nalalamang siya ay isang taong matuwid at banal; at iniingatan niya siyang ligtas. At pagkarinig sa kaniya ay lubha siyang nalito kung ano ang gagawin, gayunma’y patuloy niya siyang malugod na pinakikinggan. <strong><sup>21 </sup></strong>Ngunit isang kumbinyenteng araw ang dumating nang si Herodes ay maghanda ng isang hapunan sa kaniyang kaarawan para sa kaniyang mga taong matataas ang katungkulan at sa mga kumandante ng militar at sa mga pangunahin sa Galilea. <strong><sup>22 </sup></strong>At ang anak na babae ng mismong Herodias na ito ay pumasok at sumayaw at napalugdan si Herodes at yaong mga nakahilig na kasama niya. Sinabi ng hari sa dalaga: “Hingin mo sa akin ang anumang ibig mo, at ibibigay ko sa iyo.” <strong><sup>23 </sup></strong>Oo, sumumpa siya sa kaniya: “Anuman ang hingin mo sa akin, ibibigay ko sa iyo, hanggang sa kalahati ng aking kaharian.” <strong><sup>24 </sup></strong>At lumabas siya at sinabi sa kaniyang ina: “Ano ang hihingin ko?” Sinabi niya: “Ang ulo ni Juan na tagapagbautismo.” <strong><sup>25 </sup></strong>Kaagad ay pumasok siyang nagmamadali patungo sa hari at iniharap ang kaniyang kahilingan, na sinasabi: “Ibig kong ibigay mo sa akin ngayon din sa isang bandehado ang ulo ni Juan Bautista.” <strong><sup>26 </sup></strong>Bagaman lubha siyang napighati, gayunma’y hindi nais ng hari na waling-halaga siya, dahilan sa mga sumpa at doon sa mga nakahilig sa mesa. <strong><sup>27 </sup></strong>Kaya ang hari ay kaagad na nagsugo ng isang tagapagbantay at nag-utos sa kaniya na dalhin ang kaniyang ulo. At umalis siya at pinugutan siya ng ulo sa bilangguan <strong><sup>28 </sup></strong>at dinala ang kaniyang ulo na nasa isang bandehado, at ibinigay niya ito sa dalaga, at ibinigay ito ng dalaga sa kaniyang ina. <strong><sup>29 </sup></strong>Nang marinig ng kaniyang mga alagad ang tungkol dito ay pumaroon sila at kinuha ang kaniyang bangkay at inilagay ito sa isang alaalang libingan.</p><p></p></div>
<div class="extScrpCite"><p><a href="010_SEC-.04D.xhtml#citationsource25">^ <strong>(Mar. 6:30-44)</strong></a> <span id="citation25"></span>At ang mga apostol ay nagtipon sa harap ni Jesus at nag-ulat sa kaniya ng lahat ng mga bagay na kanilang ginawa at itinuro. <strong><sup>31 </sup></strong>At sinabi niya sa kanila: “Halikayo, kayo mismo, nang sarilinan sa isang liblib na dako at magpahinga nang kaunti.” Sapagkat marami ang dumarating at umaalis, at wala man lamang silang libreng panahon upang kumain. <strong><sup>32 </sup></strong>Kaya umalis sila nang sila-sila lamang na sakay ng bangka patungo sa isang liblib na dako. <strong><sup>33 </sup></strong>Ngunit nakita sila ng mga tao na pumaparoon at marami ang nakaalam nito, at mula sa lahat ng mga lunsod ay magkakasamang nagsitakbo roon ang mga ito at nauna pa sa kanila. <strong><sup>34 </sup></strong>Buweno, pagkababa, nakita niya ang isang malaking pulutong, ngunit nahabag siya sa kanila, sapagkat sila ay gaya ng mga tupang walang pastol. At nagsimula siyang magturo sa kanila ng maraming bagay. <strong><sup>35 </sup></strong>Sa ngayon ang oras ay papagabi na, at ang kaniyang mga alagad ay lumapit sa kaniya at nagsimulang magsabi: “Ang dako ay kubli, at ang oras ay papagabi na. <strong><sup>36 </sup></strong>Payaunin mo sila, upang sila ay makaparoon sa karatig na lupain at mga nayon sa palibot at makabili ng makakain para sa kanilang sarili.” <strong><sup>37 </sup></strong>Bilang tugon ay sinabi niya sa kanila: “Bigyan ninyo sila ng makakain.” Dahil dito ay sinabi nila sa kaniya: “Aalis ba kami at bibili ng halagang dalawang daang denariong tinapay at ibibigay ito sa mga tao upang kainin?” <strong><sup>38 </sup></strong>Sinabi niya sa kanila: “Ilang tinapay ang mayroon kayo? Pumaroon kayo at tingnan!” Pagkatapos na tiyakin ito, sinabi nila: “Lima, bukod pa sa dalawang isda.” <strong><sup>39 </sup></strong>At tinagubilinan niya ang lahat ng mga tao na humilig nang pangkat-pangkat sa luntiang damo. <strong><sup>40 </sup></strong>At sila ay humilig na nasa mga pangkat ng tig-iisang daan at ng tiglilimampu. <strong><sup>41 </sup></strong>Pagkakuha ngayon sa limang tinapay at sa dalawang isda ay tumingala siya sa langit at bumigkas ng pagpapala, at pinagputul-putol ang mga tinapay at pinasimulang ibigay ang mga ito sa mga alagad, upang maihain nila ang mga ito sa mga tao; at hinati-hati niya ang dalawang isda para sa lahat. <strong><sup>42 </sup></strong>Kaya silang lahat ay kumain at nabusog; <strong><sup>43 </sup></strong>at tinipon nila ang mga pira-piraso, labindalawang basket na punô, bukod pa sa mga isda. <strong><sup>44 </sup></strong>Karagdagan pa, yaong mga kumain ng tinapay ay limang libong lalaki.</p><p></p></div>
<div class="extScrpCite"><p><a href="010_SEC-.04D.xhtml#citationsource27">^ <strong>(Juan 6:1-13)</strong></a> <span id="citation27"></span>Pagkatapos ng mga bagay na ito ay tumawid si Jesus sa kabilang ibayo ng dagat ng Galilea, o Tiberias. <strong><sup>2 </sup></strong>Ngunit isang malaking pulutong ang patuloy na sumusunod sa kaniya, sapagkat namamasdan nila ang mga tanda na ginagawa niya sa mga may karamdaman. <strong><sup>3 </sup></strong>Kaya si Jesus ay umahon sa isang bundok, at doon ay nakaupo siyang kasama ng kaniyang mga alagad. <strong><sup>4 </sup></strong>Ang paskuwa nga, ang kapistahan ng mga Judio, ay malapit na. <strong><sup>5 </sup></strong>Sa gayon, nang itingin ni Jesus ang kaniyang mga mata at mamasdan na may malaking pulutong na paparating sa kaniya, sinabi niya kay Felipe: “Saan tayo bibili ng mga tinapay upang makain ng mga ito?” <strong><sup>6 </sup></strong>Gayunman, sinasabi niya ito upang subukin siya, sapagkat alam naman niya kung ano ang kaniyang gagawin. <strong><sup>7 </sup></strong>Sumagot si Felipe sa kaniya: “Ang halagang dalawang daang denariong tinapay ay hindi sapat sa kanila, upang makakuha ng tigkakaunti ang bawat isa.” <strong><sup>8 </sup></strong>Ang isa sa kaniyang mga alagad, si Andres na kapatid ni Simon Pedro, ay nagsabi sa kaniya: <strong><sup>9 </sup></strong>“Narito ang isang batang lalaki na may limang tinapay na sebada at dalawang maliliit na isda. Ngunit gaano na ang mga ito sa ganito karami?” <strong><sup>10 </sup></strong>Sinabi ni Jesus: “Pahiligin ninyo ang mga tao gaya ng sa pagkain.” Marami ngang damo sa dakong iyon. Sa gayon ay humilig ang mga lalaki, na mga limang libo ang bilang. <strong><sup>11 </sup></strong>Kaya kinuha ni Jesus ang mga tinapay at, nang makapagpasalamat, ipinamahagi niya ang mga iyon sa mga nakahilig, gayundin naman ang maliliit na isda gaanuman karami ang naisin nila. <strong><sup>12 </sup></strong>Ngunit nang mabusog sila ay sinabi niya sa kaniyang mga alagad: “Tipunin ninyo ang mga natirang pira-piraso, upang walang masayang.” <strong><sup>13 </sup></strong>Sa gayon ay tinipon nila ang mga iyon, at napuno nila ang labindalawang basket ng mga pira-piraso mula sa limang tinapay na sebada, na natira niyaong mga kumain.</p><p></p></div>
<div class="extScrpCite"><p><a href="010_SEC-.04D.xhtml#citationsource28">^ <strong>(Mat. 14:22-36)</strong></a> <span id="citation28"></span>Pagkatapos, walang pagpapaliban, pinilit niya ang kaniyang mga alagad na lumulan sa bangka at mauna sa kaniya sa kabilang ibayo, habang pinayayaon niya ang mga pulutong. <strong><sup>23 </sup></strong>Nang bandang huli, nang mapayaon ang mga pulutong, umahon siya sa bundok nang bukod upang manalangin. Bagaman gabi na, naroon siyang mag-isa. <strong><sup>24 </sup></strong>Sa ngayon ang bangka ay maraming daang metro na ang layo mula sa lupa, na napahihirapan ng mga alon, sapagkat ang hangin ay pasalungat sa kanila. <strong><sup>25 </sup></strong>Ngunit nang ikaapat na yugto ng pagbabantay sa gabi ay pumaroon siya sa kanila, na naglalakad sa ibabaw ng dagat. <strong><sup>26 </sup></strong>Nang makita nila siya na naglalakad sa ibabaw ng dagat, nabagabag ang mga alagad, na sinasabi: “Ito ay isang malikmata!” At sumigaw sila dahil sa kanilang takot. <strong><sup>27 </sup></strong>Ngunit karaka-rakang sinabi ni Jesus sa kanila ang mga salitang: “Lakasan ninyo ang inyong loob, ako ito; huwag kayong matakot.” <strong><sup>28 </sup></strong>Bilang tugon ay sinabi ni Pedro sa kaniya: “Panginoon, kung ikaw iyan, utusan mo ako na pumunta sa iyo sa ibabaw ng tubig.” <strong><sup>29 </sup></strong>Sinabi niya: “Halika!” Sa gayon si Pedro, pagbaba mula sa bangka, ay lumakad sa ibabaw ng tubig at pumaroon patungo kay Jesus. <strong><sup>30 </sup></strong>Ngunit nang makita ang buhawi, natakot siya at, nang magsimulang lumubog, sumigaw siya: “Panginoon, iligtas mo ako!” <strong><sup>31 </sup></strong>Pagkaunat kaagad ng kaniyang kamay ay sinunggaban siya ni Jesus at sinabi sa kaniya: “Ikaw na may kakaunting pananampalataya, bakit ka nagbigay-daan sa pag-aalinlangan?” <strong><sup>32 </sup></strong>At pagkasampa nila sa bangka, tumigil ang buhawi. <strong><sup>33 </sup></strong>Nang magkagayon ay nangayupapa sa kaniya yaong mga nasa bangka, na nagsasabi: “Tunay ngang ikaw ang Anak ng Diyos.” <strong><sup>34 </sup></strong>At sila ay nakatawid at nakarating sa lupain sa Genesaret. <strong><sup>35 </sup></strong>Nang makilala siya ay nagsugo ang mga lalaki sa dakong iyon sa buong lupaing iyon sa paligid, at dinala sa kaniya ng mga tao ang lahat niyaong mga may karamdaman. <strong><sup>36 </sup></strong>At namanhik sila sa kaniya na mahipo man lamang nila ang palawit ng kaniyang panlabas na kasuutan; at lahat niyaong mga humipo nito ay lubusang napagaling.</p><p></p></div>
<div class="extScrpCite"><p><a href="010_SEC-.04D.xhtml#citationsource29">^ <strong>(Mar. 6:45-56)</strong></a> <span id="citation29"></span>At, walang pagpapaliban, pinilit niya ang kaniyang mga alagad na lumulan sa bangka at maunang pumaroon sa katapat na baybayin patungong Betsaida, habang pinaaalis naman niya ang pulutong. <strong><sup>46 </sup></strong>Ngunit pagkatapos na magpaalam sa kanila ay umalis siya patungo sa isang bundok upang manalangin. <strong><sup>47 </sup></strong>Nang sumapit na ang gabi, ang bangka ay nasa gitna ng dagat, ngunit nag-iisa siyang nasa lupa. <strong><sup>48 </sup></strong>At nang makita niya silang nahihirapan sa kanilang pagsagwan, sapagkat ang hangin ay pasalungat sa kanila, nang bandang ikaapat na pagbabantay sa gabi ay pumaroon siya sa kanila, na naglalakad sa ibabaw ng dagat; ngunit lalampasan niya sana sila. <strong><sup>49 </sup></strong>Sa pagkakita sa kaniya na naglalakad sa ibabaw ng dagat ay inisip nila: “Ito ay isang malikmata!” at sumigaw sila nang malakas. <strong><sup>50 </sup></strong>Sapagkat siya ay nakita nilang lahat at nabagabag sila. Ngunit kaagad siyang nagsalita sa kanila, at sinabi niya sa kanila: “Lakasan ninyo ang inyong loob, ako ito; huwag kayong matakot.” <strong><sup>51 </sup></strong>At sumampa siya sa bangka na kasama nila, at tumigil ang hangin. Dahil dito ay labis silang namangha sa loob nila, <strong><sup>52 </sup></strong>sapagkat hindi nila naintindihan ang kahulugan ng mga tinapay, kundi ang kanilang mga puso ay nanatiling mapurol sa pag-unawa. <strong><sup>53 </sup></strong>At nang makatawid sila sa lupa, dumating sila sa Genesaret at dumaong sa malapit. <strong><sup>54 </sup></strong>Ngunit nang sandaling makababa sila sa bangka, nakilala siya ng mga tao, <strong><sup>55 </sup></strong>at nagtakbuhan sila sa buong palibot ng pook na iyon at pinasimulan nilang dalhin na nasa mga teheras yaong mga may sakit kung saan nila narinig na naroon siya. <strong><sup>56 </sup></strong>At saanman siya pumasok sa mga nayon o mga lunsod o karatig na lupain ay inilalagay nila sa mga pamilihan ang mga maysakit, at nakikiusap sila sa kaniya na mahipo nila kahit man lamang ang palawit ng kaniyang panlabas na kasuutan. At ang lahat ng mga humipo nito ay napagaling.</p><p></p></div>
<div class="extScrpCite"><p><a href="010_SEC-.04D.xhtml#citationsource31">^ <strong>(Juan 6:22-71)</strong></a> <span id="citation31"></span>Nang sumunod na araw ay nakita ng pulutong na nakatayo sa kabilang ibayo ng dagat na walang bangka roon maliban sa isa na maliit, at na hindi sumakay si Jesus sa bangka kasama ng kaniyang mga alagad kundi ang mga alagad lamang niya ang umalis; <strong><sup>23 </sup></strong>ngunit dumating ang mga bangka mula sa Tiberias malapit sa dako kung saan nila kinain ang tinapay pagkatapos na magpasalamat ang Panginoon. <strong><sup>24 </sup></strong>Sa gayon nang makita ng pulutong na wala roon si Jesus ni ang kaniyang mga alagad, lumulan sila sa kanilang maliliit na bangka at dumating sa Capernaum upang hanapin si Jesus. <strong><sup>25 </sup></strong>Kaya nang masumpungan nila siya sa kabilang ibayo ng dagat ay sinabi nila sa kaniya: “Rabbi, kailan ka dumating dito?” <strong><sup>26 </sup></strong>Sumagot si Jesus sa kanila at nagsabi: “Katotohanang-katotohanang sinasabi ko sa inyo, Hinahanap ninyo ako, hindi dahil sa nakakita kayo ng mga tanda, kundi dahil sa kumain kayo mula sa mga tinapay at nabusog. <strong><sup>27 </sup></strong>Gumawa kayo, hindi para sa pagkaing nasisira, kundi para sa pagkaing nananatili para sa buhay na walang hanggan, na ibibigay sa inyo ng Anak ng tao; sapagkat sa isang ito inilagay ng Ama, ng Diyos mismo, ang kaniyang tatak ng pagsang-ayon.” <strong><sup>28 </sup></strong>Sa gayon ay sinabi nila sa kaniya: “Ano ang gagawin namin upang magawa ang mga gawa ng Diyos?” <strong><sup>29 </sup></strong>Bilang sagot ay sinabi ni Jesus sa kanila: “Ito ang gawa ng Diyos, na manampalataya kayo sa kaniya na isinugo ng Isang iyon.” <strong><sup>30 </sup></strong>Sa gayon ay sinabi nila sa kaniya: “Ano, kung gayon, ang isinasagawa mo bilang tanda, upang makita namin iyon at maniwala sa iyo? Anong gawa ang ginagawa mo? <strong><sup>31 </sup></strong>Kinain ng aming mga ninuno ang manna sa ilang, gaya ng nasusulat, ‘Binigyan niya sila ng tinapay na mula sa langit upang kainin.’ ” <strong><sup>32 </sup></strong>Kaya sinabi ni Jesus sa kanila: “Katotohanang-katotohanang sinasabi ko sa inyo, Hindi si Moises ang nagbigay sa inyo ng tinapay na mula sa langit, kundi ang aking Ama ang nagbibigay sa inyo ng tunay na tinapay na mula sa langit. <strong><sup>33 </sup></strong>Sapagkat ang tinapay ng Diyos ay ang isa na bumababa mula sa langit at nagbibigay ng buhay sa sanlibutan.” <strong><sup>34 </sup></strong>Sa gayon ay sinabi nila sa kaniya: “Panginoon, bigyan mo kaming lagi ng tinapay na ito.” <strong><sup>35 </sup></strong>Sinabi ni Jesus sa kanila: “Ako ang tinapay ng buhay. Siya na lumalapit sa akin ay hindi na magugutom pa, at siya na nananampalataya sa akin ay hindi na kailanman mauuhaw pa. <strong><sup>36 </sup></strong>Ngunit sinabi ko na sa inyo, Nakita pa man din ninyo ako at gayunma’y hindi kayo naniniwala. <strong><sup>37 </sup></strong>Ang lahat ng ibinibigay ng Ama sa akin ay lalapit sa akin, at ang isa na lumalapit sa akin ay hindi ko itataboy sa anumang paraan; <strong><sup>38 </sup></strong>sapagkat bumaba ako mula sa langit upang gawin, hindi ang kalooban ko, kundi ang kalooban niya na nagsugo sa akin. <strong><sup>39 </sup></strong>Ito ang kalooban niya na nagsugo sa akin, na wala akong maiwala sa lahat ng ibinigay niya sa akin kundi buhayin ko itong muli sa huling araw. <strong><sup>40 </sup></strong>Sapagkat ito ang kalooban ng aking Ama, na ang bawat isa na nakakakita sa Anak at nananampalataya sa kaniya ay magkaroon ng buhay na walang hanggan, at bubuhayin ko siyang muli sa huling araw.” <strong><sup>41 </sup></strong>Sa gayon ay nagsimulang magbulung-bulungan tungkol sa kaniya ang mga Judio dahil sinabi niya: “Ako ang tinapay na bumaba mula sa langit”; <strong><sup>42 </sup></strong>at sila ay nagsabi: “Hindi ba ito si Jesus na anak ni Jose, na ang ama at ina ay kilala natin? Paano ngang ngayon ay sinasabi niya, ‘Ako ay bumaba mula sa langit’?” <strong><sup>43 </sup></strong>Bilang sagot ay sinabi ni Jesus sa kanila: “Huwag na kayong magbulung-bulungan sa isa’t isa. <strong><sup>44 </sup></strong>Walang taong makalalapit sa akin malibang ilapit siya ng Ama, na nagsugo sa akin; at bubuhayin ko siyang muli sa huling araw. <strong><sup>45 </sup></strong>Nasusulat sa mga Propeta, ‘At silang lahat ay magiging mga naturuan ni Jehova.’ Bawat isa na nakarinig mula sa Ama at natuto ay lumalapit sa akin. <strong><sup>46 </sup></strong>Hindi sa ang sinumang tao ay nakakita sa Ama, maliban sa kaniya na nanggaling sa Diyos; ang isang ito ang nakakita sa Ama. <strong><sup>47 </sup></strong>Katotohanang-katotohanang sinasabi ko sa inyo, Siya na naniniwala ay may buhay na walang hanggan. <strong><sup>48 </sup></strong>“Ako ang tinapay ng buhay. <strong><sup>49 </sup></strong>Kinain ng inyong mga ninuno ang manna sa ilang at gayunma’y namatay. <strong><sup>50 </sup></strong>Ito ang tinapay na bumababa mula sa langit, upang ang sinuman ay makakain mula rito at hindi mamatay. <strong><sup>51 </sup></strong>Ako ang tinapay na buháy na bumaba mula sa langit; kung ang sinuman ay kumain ng tinapay na ito siya ay mabubuhay magpakailanman; at, ang totoo, ang tinapay na ibibigay ko ay ang aking laman alang-alang sa buhay ng sanlibutan.” <strong><sup>52 </sup></strong>Nang magkagayon ay nagsimulang makipagtalo ang mga Judio sa isa’t isa, na sinasabi: “Paano maibibigay ng taong ito sa atin ang kaniyang laman upang maipakain?” <strong><sup>53 </sup></strong>Alinsunod dito ay sinabi ni Jesus sa kanila: “Katotohanang-katotohanang sinasabi ko sa inyo, Malibang kainin ninyo ang laman ng Anak ng tao at inumin ang kaniyang dugo, wala kayong buhay sa inyong sarili. <strong><sup>54 </sup></strong>Siya na kumakain ng aking laman at umiinom ng aking dugo ay may buhay na walang hanggan, at bubuhayin ko siyang muli sa huling araw; <strong><sup>55 </sup></strong>sapagkat ang aking laman ay tunay na pagkain, at ang aking dugo ay tunay na inumin. <strong><sup>56 </sup></strong>Siya na kumakain ng aking laman at umiinom ng aking dugo ay nananatiling kaisa ko, at ako ay kaisa niya. <strong><sup>57 </sup></strong>Kung paanong isinugo ako ng buháy na Ama at ako ay nabubuhay dahil sa Ama, siya rin na kumakain sa akin, maging ang isang iyon ay mabubuhay dahil sa akin. <strong><sup>58 </sup></strong>Ito ang tinapay na bumaba mula sa langit. Hindi ito gaya nang kumain ang inyong mga ninuno at gayunma’y namatay. Siya na kumakain sa tinapay na ito ay mabubuhay magpakailanman.” <strong><sup>59 </sup></strong>Ang mga bagay na ito ang sinabi niya habang siya ay nagtuturo sa pangmadlang kapulungan sa Capernaum. <strong><sup>60 </sup></strong>Sa gayon ay marami sa kaniyang mga alagad, nang marinig nila ito, ang nagsabi: “Ang pananalitang ito ay nakapangingilabot; sino ang makapakikinig nito?” <strong><sup>61 </sup></strong>Ngunit si Jesus, sa pagkaalam sa kaniyang sarili na ang kaniyang mga alagad ay nagbubulung-bulungan tungkol dito, ay nagsabi sa kanila: “Nakatitisod ba ito sa inyo? <strong><sup>62 </sup></strong>Ano, kung gayon, kung inyong mamasdan ang Anak ng tao na umaakyat sa dati niyang kinaroroonan? <strong><sup>63 </sup></strong>Ang espiritu ang siyang nagbibigay-buhay; ang laman ay walang anumang kabuluhan. Ang mga pananalitang sinalita ko sa inyo ay espiritu at buhay. <strong><sup>64 </sup></strong>Ngunit may ilan sa inyo na hindi naniniwala.” Sapagkat mula sa pasimula ay alam ni Jesus kung sino ang mga hindi naniniwala at kung sino ang magkakanulo sa kaniya. <strong><sup>65 </sup></strong>Kaya sinabi pa niya: “Ito ang dahilan kung bakit ko sinabi sa inyo, Walang sinuman ang makalalapit sa akin malibang ipagkaloob ito sa kaniya ng Ama.” <strong><sup>66 </sup></strong>Dahil dito ay marami sa kaniyang mga alagad ang bumalik sa mga bagay na nasa likuran at hindi na lumakad na kasama niya. <strong><sup>67 </sup></strong>Sa gayon ay sinabi ni Jesus sa labindalawa: “Hindi rin ninyo ibig na umalis, hindi ba?” <strong><sup>68 </sup></strong>Sumagot si Simon Pedro sa kaniya: “Panginoon, kanino kami paroroon? Ikaw ang may mga pananalita ng buhay na walang hanggan; <strong><sup>69 </sup></strong>at naniwala kami at nalaman namin na ikaw ang Banal ng Diyos.” <strong><sup>70 </sup></strong>Sumagot si Jesus sa kanila: “Pinili ko kayong labindalawa, hindi ba? Gayunman ang isa sa inyo ay isang maninirang-puri.” <strong><sup>71 </sup></strong>Siya, sa katunayan, ay nagsasalita tungkol kay Hudas na anak ni Simon Iscariote; sapagkat ipagkakanulo siya ng isang ito, bagaman isa sa labindalawa.</p><p></p></div>
<div class="extScrpCite"><p><a href="010_SEC-.04D.xhtml#citationsource32">^ <strong>(Mat. 15:1-20)</strong></a> <span id="citation32"></span>Nang magkagayon ay may lumapit kay Jesus na mga Pariseo at mga eskriba mula sa Jerusalem, na nagsasabi: <strong><sup>2 </sup></strong>“Bakit nilalabag ng iyong mga alagad ang tradisyon ng sinaunang mga tao? Halimbawa, hindi nila hinuhugasan ang kanilang mga kamay bago kumain.” <strong><sup>3 </sup></strong>Bilang tugon ay sinabi niya sa kanila: “Bakit ninyo nilalabag din ang utos ng Diyos dahil sa inyong tradisyon? <strong><sup>4 </sup></strong>Halimbawa, sinabi ng Diyos, ‘Parangalan mo ang iyong ama at ang iyong ina’; at, ‘Siya na nanlalait sa ama o sa ina ay mauwi sa kamatayan.’ <strong><sup>5 </sup></strong>Ngunit sinasabi ninyo, ‘Sinumang nagsasabi sa kaniyang ama o ina: “Anumang mayroon ako na pakikinabangan mo sa akin ay isang kaloob na inialay sa Diyos,” <strong><sup>6 </sup></strong>hindi na siya dapat magparangal pa sa kaniyang ama.’ Kaya pinawalang-bisa ninyo ang salita ng Diyos dahil sa inyong tradisyon. <strong><sup>7 </sup></strong>Kayong mga mapagpaimbabaw, angkop ang inihula ni Isaias tungkol sa inyo, nang sabihin niya, <strong><sup>8 </sup></strong>‘Ang bayang ito ay nagpaparangal sa akin sa kanilang mga labi, gayunman ang kanilang puso ay malayung-malayo sa akin. <strong><sup>9 </sup></strong>Walang kabuluhan ang patuloy na pagsamba nila sa akin, sapagkat itinuturo nila ang mga utos ng mga tao bilang mga doktrina.’ ” <strong><sup>10 </sup></strong>Sa gayon ay tinawag niya ang pulutong at sinabi sa kanila: “Makinig kayo at kunin ang diwa nito: <strong><sup>11 </sup></strong>Hindi ang pumapasok sa kaniyang bibig ang nagpaparungis sa isang tao; kundi ang lumalabas sa kaniyang bibig ang nagpaparungis sa isang tao.” <strong><sup>12 </sup></strong>Nang magkagayon ay lumapit ang mga alagad at nagsabi sa kaniya: “Alam mo bang natisod ang mga Pariseo nang marinig ang sinabi mo?” <strong><sup>13 </sup></strong>Bilang tugon ay sinabi niya: “Bawat tanim na hindi itinanim ng aking makalangit na Ama ay bubunutin. <strong><sup>14 </sup></strong>Pabayaan ninyo sila. Sila ay mga bulag na tagaakay. Kaya nga, kung isang taong bulag ang umaakay sa taong bulag, kapuwa sila mahuhulog sa hukay.” <strong><sup>15 </sup></strong>Bilang pagtugon ay sinabi ni Pedro sa kaniya: “Linawin mo sa amin ang ilustrasyon.” <strong><sup>16 </sup></strong>Sa gayon ay sinabi niya: “Kayo rin ba ay wala pang unawa? <strong><sup>17 </sup></strong>Hindi ba ninyo nababatid na bawat bagay na pumapasok sa bibig ay dumaraan sa mga bituka at inilalabas sa imburnal? <strong><sup>18 </sup></strong>Gayunman, ang mga bagay na lumalabas sa bibig ay nanggagaling sa puso, at ang mga bagay na iyon ang nagpaparungis sa isang tao. <strong><sup>19 </sup></strong>Bilang halimbawa, mula sa puso ay nanggagaling ang mga balakyot na pangangatuwiran, mga pagpaslang, mga pangangalunya, mga pakikiapid, mga pagnanakaw, mga bulaang patotoo, mga pamumusong. <strong><sup>20 </sup></strong>Ito ang mga bagay na nagpaparungis sa isang tao; ngunit ang kumain na di-nahugasan ang mga kamay ay hindi nagpaparungis sa isang tao.”</p><p></p></div>
<div class="extScrpCite"><p><a href="010_SEC-.04D.xhtml#citationsource33">^ <strong>(Mar. 7:1-23)</strong></a> <span id="citation33"></span>Ngayon ang mga Pariseo at ang ilan sa mga eskriba na dumating mula sa Jerusalem ay nagtipon sa paligid niya. <strong><sup>2 </sup></strong>At nang makita nila ang ilan sa mga alagad niya na kumakain na may mga kamay na marurungis, samakatuwid nga, mga di-nahugasan— <strong><sup>3 </sup></strong>sapagkat ang mga Pariseo at ang lahat ng mga Judio ay hindi kumakain malibang maghugas sila ng kanilang mga kamay hanggang sa siko, na nanghahawakang mahigpit sa tradisyon ng sinaunang mga tao, <strong><sup>4 </sup></strong>at, kapag nanggagaling sa pamilihan, hindi sila kumakain malibang makapaglinis sila ng kanilang sarili sa pamamagitan ng pagwiwisik; at marami pang ibang tradisyon ang tinanggap nila upang panghawakang mahigpit, mga bautismo sa mga kopa at mga pitsel at mga sisidlang tanso;— <strong><sup>5 </sup></strong>kaya tinanong siya ng mga Pariseo at mga eskribang ito: “Bakit hindi gumagawi ang iyong mga alagad ayon sa tradisyon ng sinaunang mga tao, kundi kumakain sila na may mga kamay na marurungis?” <strong><sup>6 </sup></strong>Sinabi niya sa kanila: “Angkop ang inihula ni Isaias tungkol sa inyo na mga mapagpaimbabaw, gaya ng nasusulat, ‘Ang bayang ito ay nagpaparangal sa akin sa kanilang mga labi, ngunit ang kanilang mga puso ay malayung-malayo sa akin. <strong><sup>7 </sup></strong>Walang kabuluhan ang patuloy na pagsamba nila sa akin, sapagkat itinuturo nila bilang mga doktrina ang mga utos ng mga tao.’ <strong><sup>8 </sup></strong>Pinababayaan ang utos ng Diyos, nanghahawakan kayong mahigpit sa tradisyon ng mga tao.” <strong><sup>9 </sup></strong>Karagdagan pa, sinabi pa niya sa kanila: “May-katusuhan ninyong isinasaisantabi ang utos ng Diyos upang panatilihin ang inyong tradisyon. <strong><sup>10 </sup></strong>Halimbawa, sinabi ni Moises, ‘Parangalan mo ang iyong ama at ang iyong ina,’ at, ‘Siya na nanlalait sa ama o sa ina ay mauwi sa kamatayan.’ <strong><sup>11 </sup></strong>Ngunit sinasabi ninyo, ‘Kung sabihin ng isang tao sa kaniyang ama o sa kaniyang ina: “Anumang mayroon ako na pakikinabangan mo sa akin ay korban, (na ang ibig sabihin, isang kaloob na inialay sa Diyos,)” ’— <strong><sup>12 </sup></strong>hindi na ninyo siya hinahayaang gumawa ng isa mang bagay para sa kaniyang ama o sa kaniyang ina, <strong><sup>13 </sup></strong>at sa gayon ay pinawawalang-bisa ninyo ang salita ng Diyos sa pamamagitan ng inyong tradisyon na ibinigay ninyo. At maraming bagay na katulad nito ang inyong ginagawa.” <strong><sup>14 </sup></strong>Kaya, pagkatawag na muli sa pulutong, nagpatuloy siya sa pagsasabi sa kanila: “Makinig kayo sa akin, kayong lahat, at unawain ninyo ang kahulugan. <strong><sup>15 </sup></strong>Walang anumang mula sa labas ng isang tao na dumaraan sa loob niya ang makapagpaparungis sa kaniya; kundi ang mga bagay na lumalabas sa isang tao ang mga bagay na nagpaparungis sa isang tao.” <strong><sup>16 </sup></strong>—— <strong><sup>17 </sup></strong>Ngayon nang makapasok na siya sa isang bahay na malayo sa pulutong, nagsimulang magtanong sa kaniya ang kaniyang mga alagad may kinalaman sa ilustrasyon. <strong><sup>18 </sup></strong>Kaya sinabi niya sa kanila: “Wala rin ba kayong pang-unawa katulad nila? Hindi ba ninyo nababatid na walang anumang mula sa labas na dumaraan sa loob ng isang tao ang makapagpaparungis sa kaniya, <strong><sup>19 </sup></strong>yamang dumaraan ito, hindi sa loob ng kaniyang puso, kundi sa kaniyang mga bituka, at lumalabas ito patungo sa imburnal?” Sa gayon ay ipinahayag niyang malinis ang lahat ng pagkain. <strong><sup>20 </sup></strong>Karagdagan pa, sinabi niya: “Yaong lumalabas sa isang tao ang siyang nagpaparungis sa isang tao; <strong><sup>21 </sup></strong>sapagkat mula sa loob, mula sa puso ng mga tao, ay mga nakapipinsalang pangangatuwiran ang lumalabas: mga pakikiapid, mga pagnanakaw, mga pagpaslang, <strong><sup>22 </sup></strong>mga pangangalunya, mga pag-iimbot, mga gawa ng kabalakyutan, panlilinlang, mahalay na paggawi, matang mainggitin, pamumusong, kapalaluan, kawalang-katuwiran. <strong><sup>23 </sup></strong>Ang lahat ng mga balakyot na bagay na ito ay lumalabas mula sa loob at nagpaparungis sa tao.”</p><p></p></div>
<div class="extScrpCite"><p><a href="010_SEC-.04D.xhtml#citationsource35">^ <strong>(Mat. 15:21-38)</strong></a> <span id="citation35"></span>Pag-alis doon, lumisan ngayon si Jesus patungo sa mga bahagi ng Tiro at Sidon. <strong><sup>22 </sup></strong>At, narito! isang babaing taga-Fenicia mula sa mga pook na iyon ang lumabas at sumigaw nang malakas, na nagsasabi: “Maawa ka sa akin, Panginoon, Anak ni David. Ang aking anak na babae ay lubhang inaalihan ng demonyo.” <strong><sup>23 </sup></strong>Ngunit wala siyang sinabing isa mang salita bilang sagot sa kaniya. Kaya lumapit ang kaniyang mga alagad at nagsimulang humiling sa kaniya: “Payaunin mo siya; sapagkat patuloy siyang sumisigaw sa likuran natin.” <strong><sup>24 </sup></strong>Bilang sagot ay sinabi niya: “Hindi ako isinugo sa kaninuman maliban sa nawawalang mga tupa ng sambahayan ng Israel.” <strong><sup>25 </sup></strong>Nang lumapit ang babae ay nagsimula itong mangayupapa sa kaniya, na sinasabi: “Panginoon, tulungan mo ako!” <strong><sup>26 </sup></strong>Bilang sagot ay sinabi niya: “Hindi tama na kunin ang tinapay ng mga anak at ihagis ito sa maliliit na aso.” <strong><sup>27 </sup></strong>Sinabi niya: “Oo, Panginoon; ngunit tunay ngang ang maliliit na aso ay kumakain ng mga mumo na nahuhulog mula sa mesa ng kanilang mga panginoon.” <strong><sup>28 </sup></strong>Nang magkagayon ay sinabi ni Jesus bilang tugon sa kaniya: “O babae, malaki ang iyong pananampalataya; mangyari nawa iyon sa iyo gaya ng nais mo.” At ang kaniyang anak na babae ay napagaling mula nang oras na iyon. <strong><sup>29 </sup></strong>Pagtawid mula roon, pumaroon naman si Jesus sa malapit sa dagat ng Galilea, at, pagkaahon sa bundok, naupo siya roon. <strong><sup>30 </sup></strong>Nang magkagayon ay lumapit sa kaniya ang malalaking pulutong, na kasama nila ang mga taong pilay, baldado, bulag, pipi, at marami pang iba, at halos ipaghagisan nila sila sa kaniyang paanan, at pinagaling niya sila; <strong><sup>31 </sup></strong>anupat ang pulutong ay namangha habang nakikita nilang nagsasalita ang pipi at naglalakad ang pilay at nakakakita ang bulag, at niluwalhati nila ang Diyos ng Israel. <strong><sup>32 </sup></strong>Ngunit tinawag ni Jesus ang kaniyang mga alagad at sinabi: “Nahahabag ako sa pulutong, sapagkat tatlong araw na silang nananatiling kasama ko at wala silang makain; at hindi ko ibig na payaunin sila na nag-aayuno. Baka sila manghina sa daan.” <strong><sup>33 </sup></strong>Gayunman, sinabi ng mga alagad sa kaniya: “Saan sa liblib na dakong ito tayo kukuha ng sapat na tinapay upang mabusog ang ganito kalaking pulutong?” <strong><sup>34 </sup></strong>Dahil dito ay sinabi ni Jesus sa kanila: “Ilang tinapay ang mayroon kayo?” Sinabi nila: “Pito, at ilang maliliit na isda.” <strong><sup>35 </sup></strong>Kaya, pagkatapos na tagubilinan ang pulutong na humilig sa lupa, <strong><sup>36 </sup></strong>kinuha niya ang pitong tinapay at ang mga isda at, pagkatapos na maghandog ng pasasalamat, pinagputul-putol niya ang mga ito at pinasimulang ipamahagi sa mga alagad, ang mga alagad naman sa mga pulutong. <strong><sup>37 </sup></strong>At lahat ay kumain at nabusog, at ang kanilang natipon na labis sa mga pira-piraso ay pitong basket ng panustos na punô. <strong><sup>38 </sup></strong>Gayunman yaong mga kumain ay apat na libong lalaki, bukod pa sa mga babae at mga bata.</p><p></p></div>
<div class="extScrpCite"><p><a href="010_SEC-.04D.xhtml#citationsource36">^ <strong>(Mar. 7:24-8:9)</strong></a> <span id="citation36"></span>Mula roon ay tumindig siya at pumaroon sa mga pook ng Tiro at Sidon. At pumasok siya sa isang bahay at hindi niya nais na malaman ito ng sinuman. Gayunma’y hindi siya makaiwas na mapansin; <strong><sup>25 </sup></strong>kundi kaagad isang babae na may maliit na anak na babaing may maruming espiritu ang nakarinig ng tungkol sa kaniya at lumapit at nagpatirapa sa kaniyang paanan. <strong><sup>26 </sup></strong>Ang babae ay isang Griega, na Sirofenisa ang nasyonalidad; at patuloy niyang hinihiling sa kaniya na palayasin ang demonyo mula sa kaniyang anak na babae. <strong><sup>27 </sup></strong>Ngunit nagsimula siya sa pagsasabi sa kaniya: “Hayaan munang mabusog ang mga anak, sapagkat hindi tama na kunin ang tinapay ng mga anak at ihagis ito sa maliliit na aso.” <strong><sup>28 </sup></strong>Gayunman, bilang tugon ay sinabi niya sa kaniya: “Oo, ginoo, gayunman ang maliliit na aso sa ilalim ng mesa ay kumakain ng mga mumo ng maliliit na bata.” <strong><sup>29 </sup></strong>Sa gayon ay sinabi niya sa kaniya: “Dahil sa pagsasabi nito, humayo ka; ang demonyo ay lumabas na mula sa iyong anak na babae.” <strong><sup>30 </sup></strong>Kaya umuwi siya sa kaniyang tahanan at nasumpungan ang bata na nakahiga sa higaan at ang demonyo ay lumabas na. <strong><sup>31 </sup></strong>Ngayon pagbalik mula sa mga pook ng Tiro ay dumaan siya sa Sidon patungo sa dagat ng Galilea hanggang sa mga pook ng Decapolis. <strong><sup>32 </sup></strong>Dito ay dinala nila sa kaniya ang isang lalaking bingi at may kapansanan sa pagsasalita, at namanhik sila sa kaniya na ipatong dito ang kaniyang kamay. <strong><sup>33 </sup></strong>At inilayo niya ito nang sarilinan mula sa pulutong at inilagay ang kaniyang mga daliri sa mga tainga ng lalaki at, pagkatapos dumura, hinipo niya ang dila nito. <strong><sup>34 </sup></strong>At habang nakatingala sa langit ay nagbuntunghininga siya nang malalim at sinabihan ito: <em>“Effata,” </em>na ang ibig sabihin ay “Mabuksan ka.” <strong><sup>35 </sup></strong>Buweno, ang kaniyang kakayahang makarinig ay nabuksan, at ang hadlang sa kaniyang dila ay nakalag, at nagsimula siyang magsalita nang normal. <strong><sup>36 </sup></strong>Nang magkagayon ay inutusan niya silang huwag magsabi kaninuman; ngunit habang lalo pa niya silang inuutusan, lalo pa nila itong higit na inihahayag. <strong><sup>37 </sup></strong>Tunay nga, lubha silang namangha nang labis-labis at sinabi nila: “Ginawa niyang mahusay ang lahat ng mga bagay. Pinangyayari pa man din niyang makarinig ang bingi at makapagsalita ang pipi.” </p><p><strong>8 </strong>Nang mga araw na iyon, nang muling magkaroon ng isang malaking pulutong at wala silang makain, tinawag niya ang mga alagad at sinabi sa kanila: <strong><sup>2 </sup></strong>“Nahahabag ako sa pulutong, sapagkat tatlong araw na silang namamalaging kasama ko at wala silang makain; <strong><sup>3 </sup></strong>at kung pauuwiin ko sila sa kanilang mga tahanan na nag-aayuno, manghihina sila sa daan. Sa katunayan, ang ilan sa kanila ay mula sa malayo.” <strong><sup>4 </sup></strong>Ngunit sumagot sa kaniya ang kaniyang mga alagad: “Mula saan dito sa isang kubling dako bubusugin ng sinuman ang mga taong ito ng tinapay?” <strong><sup>5 </sup></strong>Gayunma’y tinanong pa niya sila: “Ilang tinapay ang mayroon kayo?” Sinabi nila: “Pito.” <strong><sup>6 </sup></strong>At tinagubilinan niya ang pulutong na humilig sa lupa, at kinuha niya ang pitong tinapay, nagpasalamat, pinagputul-putol ang mga ito, at pinasimulang ibigay sa kaniyang mga alagad upang ihain, at inihain nila ang mga ito sa pulutong. <strong><sup>7 </sup></strong>Mayroon din silang ilang maliliit na isda; at, pagkatapos na pagpalain ang mga ito, sinabi rin niya sa kanila na ihain ang mga ito. <strong><sup>8 </sup></strong>Alinsunod dito ay kumain sila at nabusog, at tinipon nila ang mga labis ng mga pira-piraso, pitong basket ng panustos na punô. <strong><sup>9 </sup></strong>Gayunman ay mga apat na libong lalaki ang naroroon. Sa wakas ay pinayaon niya sila.</p><p></p></div>
</div>
</div>
</body>
</html>
