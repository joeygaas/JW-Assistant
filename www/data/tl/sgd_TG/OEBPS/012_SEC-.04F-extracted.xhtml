<?xml version="1.0" encoding="utf-8" ?>
<html dir="ltr" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="TL">
<head>
<meta charset="utf-8" />
<title>Extracted Text:    4-F Mahahalagang Pangyayari sa Buhay ni Jesus sa Lupa—Huling Bahagi ng Ministeryo ni Jesus sa Silangan ng Jordan</title>
<link rel="stylesheet" href="css/extracted.css" type="text/css" />
</head>
<body>
<div class="groupExt">
<div class="groupExtScrpCite">
<div class="extScrpCite"><p><a href="012_SEC-.04F.xhtml#citationsource3">^ <strong>(Luc. 13:23-35)</strong></a> <span id="citation3"></span>Isang tao nga ang nagsabi sa kaniya: “Panginoon, kakaunti ba ang mga ililigtas?” Sinabi niya sa kanila: <strong><sup>24 </sup></strong>“Magpunyagi kayo nang buong-lakas upang makapasok sa makipot na pinto, sapagkat, sinasabi ko sa inyo, marami ang maghahangad na makapasok ngunit hindi ito magagawa, <strong><sup>25 </sup></strong>minsang ang may-bahay ay makatindig at maitrangka ang pinto, at kayo ay magpasimulang tumayo sa labas at kumatok sa pinto, na sinasabi, ‘Ginoo, pagbuksan mo kami.’ Ngunit bilang sagot ay sasabihin niya sa inyo, ‘Hindi ko alam kung saan kayo nagmula.’ <strong><sup>26 </sup></strong>Kung magkagayon ay pasisimulan ninyong sabihin, ‘Kami ay kumain at uminom sa harap mo, at nagturo ka sa aming malalapad na daan.’ <strong><sup>27 </sup></strong>Ngunit siya ay magsasalita at magsasabi sa inyo, ‘Hindi ko alam kung saan kayo nagmula. Lumayo kayo sa akin, lahat kayong mga manggagawa ng kalikuan!’ <strong><sup>28 </sup></strong>Doon mangyayari ang inyong pagtangis at ang pagngangalit ng inyong mga ngipin, kapag nakita ninyo sina Abraham at Isaac at Jacob at ang lahat ng mga propeta sa kaharian ng Diyos, ngunit kayo naman ay itinapon sa labas. <strong><sup>29 </sup></strong>Karagdagan pa, may mga taong darating mula sa mga silanganing bahagi at kanluranin, at mula sa hilaga at timog, at hihilig sa mesa sa kaharian ng Diyos. <strong><sup>30 </sup></strong>At, narito! may mga huli na magiging una, at may mga una na magiging huli.” <strong><sup>31 </sup></strong>Nang mismong oras na iyon ay lumapit ang ilang Pariseo, na nagsasabi sa kaniya: “Umalis ka at yumaon mula rito, sapagkat ibig kang patayin ni Herodes.” <strong><sup>32 </sup></strong>At sinabi niya sa kanila: “Humayo kayo at sabihin sa sorrang iyon, ‘Narito! Ako ay nagpapalayas ng mga demonyo at nagsasagawa ng pagpapagaling ngayon at bukas, at sa ikatlong araw ay matatapos na ako.’ <strong><sup>33 </sup></strong>Gayunpaman, dapat akong humayo ngayon at bukas at sa susunod na araw, sapagkat hindi marapat na ang isang propeta ay mapuksa sa labas ng Jerusalem. <strong><sup>34 </sup></strong>Jerusalem, Jerusalem, ang pumapatay ng mga propeta at bumabato sa mga isinugo sa kaniya—kay dalas na ninais kong tipunin ang iyong mga anak gaya ng paraan ng pagtitipon ng inahing manok sa kaniyang langkay ng mga sisiw sa ilalim ng kaniyang mga pakpak, ngunit hindi ninyo ibig! <strong><sup>35 </sup></strong>Narito! Ang inyong bahay ay pinababayaan sa inyo. Sinasabi ko sa inyo, Hindi na ninyo ako makikita sa anumang paraan hanggang sa inyong sabihin, ‘Pinagpala siya na dumarating sa pangalan ni Jehova!’ ”</p><p></p></div>
<div class="extScrpCite"><p><a href="012_SEC-.04F.xhtml#citationsource4">^ <strong>(Luc. 14:1-24)</strong></a> <span id="citation4"></span>At sa isang pagkakataon nang pumaroon siya sa bahay ng isa sa mga tagapamahala ng mga Pariseo nang sabbath upang kumain, maingat nila siyang binabantayan. <strong><sup>2 </sup></strong>At, narito! sa harap niya ay may isang taong minamanas. <strong><sup>3 </sup></strong>Kaya bilang tugon ay nagsalita si Jesus doon sa mga bihasa sa Kautusan at sa mga Pariseo, na sinasabi: “Kaayon ba ng kautusan ang magpagaling kapag sabbath o hindi?” <strong><sup>4 </sup></strong>Ngunit nanatili silang tahimik. Sa gayon ay hinawakan niya ang lalaki, pinagaling siya at pinayaon. <strong><sup>5 </sup></strong>At sinabi niya sa kanila: “Sino sa inyo, kung ang kaniyang anak o toro ay mahulog sa balon, ang hindi siya kaagad hahanguin sa araw ng sabbath?” <strong><sup>6 </sup></strong>At hindi sila nakasagot tungkol sa mga bagay na ito. <strong><sup>7 </sup></strong>Sa gayon ay inilahad niya sa mga taong inanyayahan ang isang ilustrasyon, yamang napansin niya kung paanong pinipili nila ang pinakatanyag na mga dako para sa kanilang sarili, na sinasabi sa kanila: <strong><sup>8 </sup></strong>“Kapag inanyayahan ka ng sinuman sa isang piging ng kasalan, huwag kang humilig sa pinakatanyag na dako. Baka may inanyayahan siya sa pagkakataong iyon na isang higit na kilala kaysa sa iyo, <strong><sup>9 </sup></strong>at siya na nag-anyaya sa iyo at sa kaniya ay lalapit at magsasabi sa iyo, ‘Ibigay mo ang dako sa taong ito.’ At kung magkagayon ay magsisimula kang lumagay sa pinakamababang dako nang may pagkapahiya. <strong><sup>10 </sup></strong>Ngunit kapag inanyayahan ka, pumaroon ka at humilig sa pinakamababang dako, upang kapag lumapit ang taong nag-anyaya sa iyo ay sasabihin niya sa iyo, ‘Kaibigan, pumaroon ka sa mas mataas.’ Kung magkagayon ay magkakaroon ka ng karangalan sa harap ng lahat ng iyong mga kapuwa panauhin. <strong><sup>11 </sup></strong>Sapagkat ang bawat isa na nagtataas ng kaniyang sarili ay ibababa at siya na nagbababa ng kaniyang sarili ay itataas.” <strong><sup>12 </sup></strong>Kasunod nito ay sinabi rin niya sa taong nag-anyaya sa kaniya: “Kapag naghanda ka ng tanghalian o hapunan, huwag mong tawagin ang iyong mga kaibigan o ang iyong mga kapatid o ang iyong mga kamag-anak o mayayamang kapitbahay. Baka balang-araw ay anyayahan ka rin nila bilang ganti at iyon ay magiging kabayaran sa iyo. <strong><sup>13 </sup></strong>Kundi kapag naghanda ka ng piging, anyayahan mo ang mga taong dukha, ang mga lumpo, ang mga pilay, ang mga bulag; <strong><sup>14 </sup></strong>at magiging maligaya ka, sapagkat wala silang maigaganti sa iyo. Sapagkat gagantihin ka sa pagkabuhay-muli ng mga matuwid.” <strong><sup>15 </sup></strong>Sa pagkarinig sa mga bagay na ito, ang isa sa mga kapuwa panauhin ay nagsabi sa kaniya: “Maligaya siya na kumakain ng tinapay sa kaharian ng Diyos.” <strong><sup>16 </sup></strong>Sinabi ni Jesus sa kaniya: “May isang tao na naghanda ng isang malaking hapunan, at marami siyang inanyayahan. <strong><sup>17 </sup></strong>At isinugo niya ang kaniyang alipin sa oras ng hapunan upang sabihin sa mga inanyayahan, ‘Halikayo, sapagkat ang mga bagay ay nakahanda na ngayon.’ <strong><sup>18 </sup></strong>Ngunit silang lahat ay pare-parehong nagsimulang tumanggi. Ang una ay nagsabi sa kaniya, ‘Bumili ako ng bukid at kailangan kong lumabas upang tingnan iyon; hinihiling ko sa iyo, Pagpaumanhinan mo ako.’ <strong><sup>19 </sup></strong>At ang isa pa ay nagsabi, ‘Bumili ako ng limang tuwang ng baka at paroroon ako upang suriin ang mga iyon; hinihiling ko sa iyo, Pagpaumanhinan mo ako.’ <strong><sup>20 </sup></strong>May isa pang nagsabi, ‘Bagong kasal ako sa isang asawang babae at sa dahilang ito ay hindi ako makaparoroon.’ <strong><sup>21 </sup></strong>Kaya ang alipin ay dumating at iniulat ang mga bagay na ito sa kaniyang panginoon. Nang magkagayon ay napoot ang may-bahay at sinabi sa kaniyang alipin, ‘Lumabas kang madali sa malalapad na daan at mga kalye ng lunsod, at dalhin mo rito sa loob ang mga dukha at mga lumpo at mga bulag at mga pilay.’ <strong><sup>22 </sup></strong>Sa kalaunan ay sinabi ng alipin, ‘Panginoon, ang iniutos mo ay nagawa na, gayunman ay may lugar pa.’ <strong><sup>23 </sup></strong>At sinabi ng panginoon sa alipin, ‘Lumabas ka sa mga daan at sa mga nababakurang dako, at pilitin mo silang pumasok, upang mapuno ang aking bahay. <strong><sup>24 </sup></strong>Sapagkat sinasabi ko sa inyo, Walang sinuman sa mga taong iyon na inanyayahan ang makatitikim ng aking hapunan.’ ”</p><p></p></div>
<div class="extScrpCite"><p><a href="012_SEC-.04F.xhtml#citationsource5">^ <strong>(Luc. 14:25-35)</strong></a> <span id="citation5"></span>At malalaking pulutong ang naglalakbay na kasama niya, at siya ay bumaling at nagsabi sa kanila: <strong><sup>26 </sup></strong>“Kung ang sinuman ay pumaparito sa akin at hindi napopoot sa kaniyang ama at ina at asawang babae at mga anak at mga kapatid na lalaki at mga kapatid na babae, oo, at maging sa kaniyang sariling kaluluwa, hindi siya maaaring maging alagad ko. <strong><sup>27 </sup></strong>Ang sinumang hindi nagpapasan ng kaniyang pahirapang tulos at sumusunod sa akin ay hindi maaaring maging alagad ko. <strong><sup>28 </sup></strong>Halimbawa, sino sa inyo na nais magtayo ng tore ang hindi muna uupo at tutuusin ang gastusin, upang makita kung mayroon siyang sapat upang matapos iyon? <strong><sup>29 </sup></strong>Kung hindi, maaaring mailatag niya ang pundasyon nito ngunit hindi ito makakayang tapusin, at ang lahat ng nagmamasid ay magsisimulang manuya sa kaniya, <strong><sup>30 </sup></strong>na nagsasabi, ‘Ang taong ito ay nagsimulang magtayo ngunit hindi nakayang tapusin.’ <strong><sup>31 </sup></strong>O sinong hari, na humahayo upang salubungin ang isa pang hari sa pakikipagdigma, ang hindi muna uupo at sasangguni kung makakaya niyang harapin nang may sampung libong pulutong ang isa na dumarating laban sa kaniya na may dalawampung libo? <strong><sup>32 </sup></strong>Kung sa katunayan ay hindi nga niya kaya, sa gayon samantalang malayo pa ang isang iyon ay magsusugo siya ng isang lupon ng mga embahador at hihiling ng kapayapaan. <strong><sup>33 </sup></strong>Sa gayon, makatitiyak kayo, walang sinuman sa inyo na hindi nagpapaalam sa lahat ng kaniyang mga pag-aari ang maaaring maging alagad ko. <strong><sup>34 </sup></strong>“Ang asin, sa katunayan, ay mabuti. Ngunit kung maiwala nga ng asin ang bisa nito, ano ang ipaninimpla rito? <strong><sup>35 </sup></strong>Hindi ito nararapat para sa lupa ni bilang pataba. Itinatapon ito ng mga tao sa labas. Siya na may mga tainga upang makinig ay makinig.”</p><p></p></div>
<div class="extScrpCite"><p><a href="012_SEC-.04F.xhtml#citationsource6">^ <strong>(Luc. 15:1-32)</strong></a> <span id="citation6"></span>At ang lahat ng mga maniningil ng buwis at mga makasalanan ay patuloy na lumalapit sa kaniya upang pakinggan siya. <strong><sup>2 </sup></strong>Dahil dito kapuwa ang mga Pariseo at mga eskriba ay patuloy na nagbubulung-bulungan, na nagsasabi: “Tinatanggap ng taong ito ang mga makasalanan at kumakaing kasama nila.” <strong><sup>3 </sup></strong>Sa gayon ay inilahad niya sa kanila ang ilustrasyong ito, na sinasabi: <strong><sup>4 </sup></strong>“Sinong tao sa inyo na may isang daang tupa, kapag nawala ang isa sa kanila, ang hindi iiwan ang siyamnapu’t siyam sa ilang at hahayo dahil sa isa na nawala hanggang sa masumpungan niya ito? <strong><sup>5 </sup></strong>At kapag nasumpungan na niya ito ay ipapasan niya ito sa kaniyang mga balikat at magsasaya. <strong><sup>6 </sup></strong>At kapag nakarating na siya sa tahanan ay tatawagin niya ang kaniyang mga kaibigan at ang kaniyang mga kapitbahay, na sinasabi sa kanila, ‘Makipagsaya kayo sa akin, sapagkat nasumpungan ko na ang aking tupa na nawala.’ <strong><sup>7 </sup></strong>Sinasabi ko sa inyo na gayon magkakaroon ng higit na kagalakan sa langit dahil sa isang makasalanan na nagsisisi kaysa sa siyamnapu’t siyam na matuwid na walang pangangailangang magsisi. <strong><sup>8 </sup></strong>“O sinong babae na may sampung baryang drakma, kung maiwala niya ang isang baryang drakma, ang hindi magsisindi ng lampara at magwawalis sa kaniyang bahay at maingat na maghahanap hanggang sa masumpungan niya ito? <strong><sup>9 </sup></strong>At kapag nasumpungan na niya ito ay tatawagin niya ang mga babae na kaniyang mga kaibigan at mga kapitbahay, na sinasabi, ‘Makipagsaya kayo sa akin, sapagkat nasumpungan ko na ang baryang drakma na naiwala ko.’ <strong><sup>10 </sup></strong>Sa gayon, sinasabi ko sa inyo, nagkakaroon ng kagalakan sa gitna ng mga anghel ng Diyos dahil sa isang makasalanan na nagsisisi.” <strong><sup>11 </sup></strong>Nang magkagayon ay sinabi niya: “Isang tao ang may dalawang anak na lalaki. <strong><sup>12 </sup></strong>At ang nakababata sa kanila ay nagsabi sa kaniyang ama, ‘Ama, ibigay mo sa akin ang bahagi ng ari-arian na mapupunta sa akin.’ Nang magkagayon ay hinati niya sa kanila ang kaniyang kabuhayan. <strong><sup>13 </sup></strong>Nang maglaon, pagkatapos ng hindi karamihang araw, tinipon ng nakababatang anak ang lahat ng mga bagay at naglakbay sa ibang bayan sa isang malayong lupain, at doon nilustay ang kaniyang ari-arian sa buktot na pamumuhay. <strong><sup>14 </sup></strong>Nang maubos na niya ang lahat, nagkaroon ng isang matinding taggutom sa buong lupaing iyon, at nagpasimula siyang mangailangan. <strong><sup>15 </sup></strong>Yumaon pa man din siya at nakisama sa isa sa mga mamamayan ng lupaing iyon, at pinapunta siya nito sa kaniyang parang upang mag-alaga ng mga baboy. <strong><sup>16 </sup></strong>At ninasa niyang mabusog sa mga bunga ng algarroba na kinakain ng mga baboy, at walang sinumang magbigay sa kaniya ng anuman. <strong><sup>17 </sup></strong>“Nang bumalik siya sa kaniyang katinuan, sinabi niya, ‘Kay raming taong upahan ng aking ama ang nananagana sa tinapay, samantalang namamatay ako rito dahil sa taggutom! <strong><sup>18 </sup></strong>Titindig ako at maglalakbay patungo sa aking ama at sasabihin sa kaniya: “Ama, nagkasala ako laban sa langit at laban sa iyo. <strong><sup>19 </sup></strong>Hindi na ako karapat-dapat na tawaging anak mo. Gawin mo akong gaya ng isa sa iyong mga taong upahan.” ’ <strong><sup>20 </sup></strong>Kaya siya ay tumindig at pumaroon sa kaniyang ama. Habang siya ay nasa malayo pa, nakita siya ng kaniyang ama at nahabag, at ito ay tumakbo at sumubsob sa kaniyang leeg at magiliw siyang hinalikan. <strong><sup>21 </sup></strong>Sa gayon ay sinabi ng anak sa kaniya, ‘Ama, nagkasala ako laban sa langit at laban sa iyo. Hindi na ako karapat-dapat na tawaging anak mo. Gawin mo akong gaya ng isa sa iyong mga taong upahan.’ <strong><sup>22 </sup></strong>Ngunit sinabi ng ama sa kaniyang mga alipin, ‘Madali! maglabas kayo ng isang mahabang damit, ang pinakamainam, at damtan ninyo siya nito, at lagyan ninyo ng singsing ang kaniyang kamay at ng mga sandalyas ang kaniyang mga paa. <strong><sup>23 </sup></strong>At dalhin ninyo ang pinatabang guyang toro, patayin ninyo iyon at kumain tayo at magpakasaya, <strong><sup>24 </sup></strong>sapagkat ang anak kong ito ay patay na at muling nabuhay; siya ay nawala at nasumpungan.’ At nagsimula silang magpakasaya. <strong><sup>25 </sup></strong>“At ang kaniyang nakatatandang anak ay nasa bukid; at nang dumating siya at mapalapit sa bahay ay nakarinig siya ng isang konsyerto ng musika at sayawan. <strong><sup>26 </sup></strong>Kaya tinawag niya ang isa sa mga lingkod at itinanong kung ano ang kahulugan ng mga bagay na ito. <strong><sup>27 </sup></strong>Sinabi nito sa kaniya, ‘Ang iyong kapatid ay dumating, at pinatay ng iyong ama ang pinatabang guyang toro, sapagkat nabalik siya sa kaniya na nasa mabuting kalusugan.’ <strong><sup>28 </sup></strong>Ngunit napoot siya at ayaw pumasok. Sa gayon ay lumabas ang kaniyang ama at nagsimulang mamanhik sa kaniya. <strong><sup>29 </sup></strong>Bilang tugon ay sinabi niya sa kaniyang ama, ‘Narito, napakaraming taon na akong nagpapaalipin sa iyo at ni minsan ay hindi ko sinalansang ang iyong utos, at gayunma’y ni minsan ay hindi mo ako binigyan ng batang kambing upang magpakasaya akong kasama ng aking mga kaibigan. <strong><sup>30 </sup></strong>Ngunit nang sandaling dumating ang anak mong ito na umubos sa iyong kabuhayan kasama ng mga patutot, pinatay mo ang pinatabang guyang toro para sa kaniya.’ <strong><sup>31 </sup></strong>Sa gayon ay sinabi niya sa kaniya, ‘Anak, lagi na kitang kasama, at lahat ng mga bagay na akin ay iyo; <strong><sup>32 </sup></strong>ngunit kailangang magpakasaya tayo at magalak, sapagkat ang kapatid mong ito ay patay na at nabuhay, at siya ay nawala at nasumpungan.’ ”</p><p></p></div>
<div class="extScrpCite"><p><a href="012_SEC-.04F.xhtml#citationsource7">^ <strong>(Luc. 16:1-31)</strong></a> <span id="citation7"></span>Nang magkagayon ay sinabi pa rin niya sa mga alagad: “May isang taong mayaman at mayroon siyang isang katiwala, at ang isang ito ay inakusahan sa kaniya ng maaksayang pangangasiwa ng kaniyang mga pag-aari. <strong><sup>2 </sup></strong>Kaya tinawag niya siya at sinabi sa kaniya, ‘Ano itong naririnig ko tungkol sa iyo? Ibigay mo ang ulat ng iyong pagiging katiwala, sapagkat hindi ka na makapamamahala pa sa bahay.’ <strong><sup>3 </sup></strong>Nang magkagayon ay sinabi ng katiwala sa kaniyang sarili, ‘Ano ang gagawin ko, yamang aalisin sa akin ng aking panginoon ang pagiging katiwala? Wala akong sapat na lakas upang maghukay, nahihiya akong mamalimos. <strong><sup>4 </sup></strong>Ah! Alam ko na kung ano ang gagawin ko, upang kapag inalis ako sa pagiging katiwala ay tanggapin ako ng mga tao sa kanilang mga tahanan.’ <strong><sup>5 </sup></strong>At pagkatawag sa bawat isa sa mga may utang sa kaniyang panginoon ay sinabi niya sa una, ‘Magkano ang utang mo sa aking panginoon?’ <strong><sup>6 </sup></strong>Sinabi niya, ‘Isang daang takal na bat ng langis ng olibo.’ Sinabi niya sa kaniya, ‘Kunin mo ang iyong nasusulat na kasunduan at umupo ka at isulat mong madali na limampu.’ <strong><sup>7 </sup></strong>Sumunod, sinabi niya sa isa pa, ‘Ikaw naman, magkano ang utang mo?’ Sinabi niya, ‘Isang daang takal na kor ng trigo.’ Sinabi niya sa kaniya, ‘Kunin mo ang iyong nasusulat na kasunduan at isulat mo na walumpu.’ <strong><sup>8 </sup></strong>At pinapurihan ng kaniyang panginoon ang katiwala, bagaman di-matuwid, dahil kumilos siya nang may praktikal na karunungan; sapagkat ang mga anak ng sistemang ito ng mga bagay ay mas marunong sa praktikal na paraan sa kanilang sariling salinlahi kaysa sa mga anak ng liwanag. <strong><sup>9 </sup></strong>“Gayundin, sinasabi ko sa inyo, Makipagkaibigan kayo sa ganang inyo sa pamamagitan ng di-matuwid na kayamanan, upang kapag nabigo ang mga iyon ay tanggapin nila kayo sa walang-hanggang mga tahanang dako. <strong><sup>10 </sup></strong>Ang taong tapat sa pinakakaunti ay tapat din sa marami, at ang taong di-matuwid sa pinakakaunti ay hindi rin matuwid sa marami. <strong><sup>11 </sup></strong>Samakatuwid, kung hindi pa ninyo napatutunayang tapat kayo may kaugnayan sa di-matuwid na kayamanan, sino ang magkakatiwala sa inyo niyaong tunay? <strong><sup>12 </sup></strong>At kung hindi pa ninyo napatutunayang tapat kayo may kaugnayan sa pag-aari ng iba, sino ang magbibigay sa inyo ng para sa inyo? <strong><sup>13 </sup></strong>Walang tagapaglingkod sa bahay ang maaaring maging alipin ng dalawang panginoon; sapagkat, alinman sa kapopootan niya ang isa at iibigin ang ikalawa, o pipisan siya sa isa at hahamakin ang ikalawa. Hindi kayo maaaring maging mga alipin ng Diyos at ng Kayamanan.” <strong><sup>14 </sup></strong>At ang mga Pariseo, na mga maibigin sa salapi, ay nakikinig sa lahat ng mga bagay na ito, at nagsimula silang mangutya sa kaniya. <strong><sup>15 </sup></strong>Dahil dito ay sinabi niya sa kanila: “Kayo ang mga nag-aaring matuwid sa inyong sarili sa harap ng mga tao, ngunit nakikilala ng Diyos ang inyong mga puso; sapagkat ang matayog sa mga tao ay kasuklam-suklam na bagay sa paningin ng Diyos. <strong><sup>16 </sup></strong>“Ang Kautusan at ang mga Propeta ay hanggang kay Juan. Mula noon ay ipinahahayag ang kaharian ng Diyos bilang mabuting balita, at bawat uri ng tao ay patuloy na nagpupunyagi patungo roon. <strong><sup>17 </sup></strong>Tunay nga, mas madali pang lumipas ang langit at lupa kaysa hindi matupad ang isang katiting na bahagi ng isang titik ng Kautusan. <strong><sup>18 </sup></strong>“Ang bawat isa na dumidiborsiyo sa kaniyang asawang babae at nag-aasawa ng iba ay nangangalunya, at siya na nag-aasawa sa isang babaing diniborsiyo ng isang asawang lalaki ay nangangalunya. <strong><sup>19 </sup></strong>“Ngunit may isang taong mayaman, at ginagayakan niya noon ang kaniyang sarili ng purpura at lino, nagpapakasaya sa araw-araw nang may karingalan. <strong><sup>20 </sup></strong>Ngunit isang pulubi na nagngangalang Lazaro ang inilalagay noon sa kaniyang pintuang-daan, punô ng mga sugat <strong><sup>21 </sup></strong>at nagnanasang mabusog sa mga bagay na nahuhulog mula sa mesa ng taong mayaman. Oo, lumalapit din ang mga aso at hinihimod ang kaniyang mga sugat. <strong><sup>22 </sup></strong>At sa paglakad ng panahon ay namatay ang pulubi at dinala siya ng mga anghel sa dakong dibdib ni Abraham. “Gayundin, ang taong mayaman ay namatay at inilibing. <strong><sup>23 </sup></strong>At sa Hades ay itiningala niya ang kaniyang mga mata, palibhasa’y nasa paghihirap siya, at nakita niya si Abraham sa malayo at si Lazaro na nasa dakong dibdib niya. <strong><sup>24 </sup></strong>Kaya siya ay tumawag at nagsabi, ‘Amang Abraham, maawa ka sa akin at isugo mo si Lazaro upang isawsaw ang dulo ng kaniyang daliri sa tubig at palamigin ang aking dila, sapagkat ako ay nasa panggigipuspos sa naglalagablab na apoy na ito.’ <strong><sup>25 </sup></strong>Ngunit sinabi ni Abraham, ‘Anak, alalahanin mo na tinanggap mo nang lubos ang iyong mabubuting bagay sa iyong buong buhay, ngunit si Lazaro naman ay ang nakapipinsalang mga bagay. Gayunman, ngayon ay may kaaliwan siya rito ngunit ikaw ay nasa panggigipuspos. <strong><sup>26 </sup></strong>At bukod sa lahat ng mga bagay na ito, isang malaking agwat ang inilagay sa pagitan namin at ninyo, upang yaong mga nagnanais ay hindi makatawid mula rito patungo sa inyo, ni makatawid man ang mga tao mula riyan patungo sa amin.’ <strong><sup>27 </sup></strong>Nang magkagayon ay sinabi niya, ‘Kung gayon ay hinihiling ko sa iyo, ama, na isugo siya sa bahay ng aking ama, <strong><sup>28 </sup></strong>sapagkat mayroon akong limang kapatid, upang makapagpatotoo siya sa kanila nang lubusan, nang sa gayon ay hindi rin sila mapunta sa dakong ito ng pahirap.’ <strong><sup>29 </sup></strong>Ngunit sinabi ni Abraham, ‘Nasa kanila si Moises at ang mga Propeta; pakinggan nila ang mga ito.’ <strong><sup>30 </sup></strong>Nang magkagayon ay sinabi niya, ‘Hindi nga, amang Abraham, ngunit kung isang mula sa mga patay ang paroroon sa kanila ay magsisisi sila.’ <strong><sup>31 </sup></strong>Ngunit sinabi niya sa kaniya, ‘Kung hindi sila nakikinig kay Moises at sa mga Propeta, hindi rin naman sila mahihikayat kung may isang bumangon mula sa mga patay.’ ”</p><p></p></div>
<div class="extScrpCite"><p><a href="012_SEC-.04F.xhtml#citationsource9">^ <strong>(Juan 11:1-46)</strong></a> <span id="citation9"></span>May isa ngang lalaking may sakit, si Lazaro ng Betania, mula sa nayon ni Maria at ni Marta na kapatid nito. <strong><sup>2 </sup></strong>Ito, sa katunayan, ang Maria na nagpahid sa Panginoon ng mabangong langis at nagpunas ng kaniyang mga paa sa pamamagitan ng kaniyang buhok, na ang kapatid na si Lazaro ay may sakit. <strong><sup>3 </sup></strong>Sa gayon ang kaniyang mga kapatid na babae ay nagpasugo ng salita sa kaniya, na sinasabi: “Panginoon, tingnan mo! yaong minamahal mo ay may sakit.” <strong><sup>4 </sup></strong>Ngunit nang marinig iyon ni Jesus ay sinabi niya: “Ang sakit na ito ay hindi ukol sa kamatayan, kundi para sa kaluwalhatian ng Diyos, upang ang Anak ng Diyos ay luwalhatiin sa pamamagitan nito.” <strong><sup>5 </sup></strong>Iniibig nga ni Jesus si Marta at ang kaniyang kapatid na babae at si Lazaro. <strong><sup>6 </sup></strong>Gayunman, nang marinig niyang may sakit ito, nang magkagayon ay nanatili pa siya ng dalawang araw sa dakong kinaroroonan niya. <strong><sup>7 </sup></strong>At pagkatapos nito ay sinabi niya sa mga alagad: “Pumunta tayong muli sa Judea.” <strong><sup>8 </sup></strong>Sinabi ng mga alagad sa kaniya: “Rabbi, kamakailan lamang ay pinagtangkaan kang batuhin ng mga Judeano, at pupunta ka bang muli roon?” <strong><sup>9 </sup></strong>Sumagot si Jesus: “May labindalawang oras na liwanag ng araw, hindi ba? Kung ang sinuman ay naglalakad sa liwanag ng araw ay hindi siya bumabangga sa anuman, dahil nakikita niya ang liwanag ng sanlibutang ito. <strong><sup>10 </sup></strong>Ngunit kung ang sinuman ay naglalakad sa gabi, siya ay may nababangga, dahil ang liwanag ay wala sa kaniya.” <strong><sup>11 </sup></strong>Sinabi niya ang mga bagay na ito, at pagkatapos nito ay sinabi niya sa kanila: “Si Lazaro na ating kaibigan ay namamahinga, ngunit maglalakbay ako patungo roon upang gisingin siya mula sa pagkakatulog.” <strong><sup>12 </sup></strong>Sa gayon ay sinabi ng mga alagad sa kaniya: “Panginoon, kung namamahinga siya, siya ay gagaling.” <strong><sup>13 </sup></strong>Gayunman, si Jesus ay nagsalita tungkol sa kaniyang kamatayan. Ngunit inakala nilang nagsasalita siya tungkol sa pamamahinga sa pagtulog. <strong><sup>14 </sup></strong>Kaya nga, nang pagkakataong iyon ay sinabi ni Jesus sa kanila nang tahasan: “Si Lazaro ay namatay, <strong><sup>15 </sup></strong>at nagsasaya ako dahil sa inyo na wala ako roon, upang kayo ay maniwala. Ngunit puntahan natin siya.” <strong><sup>16 </sup></strong>Sa gayon si Tomas, na tinatawag na Ang Kambal, ay nagsabi sa kaniyang mga kapuwa alagad: “Humayo rin tayo, upang mamatay tayong kasama niya.” <strong><sup>17 </sup></strong>Dahil dito nang dumating si Jesus, nasumpungan niyang apat na araw na itong nasa alaalang libingan. <strong><sup>18 </sup></strong>Ang Betania nga ay malapit sa Jerusalem sa layong mga tatlong kilometro. <strong><sup>19 </sup></strong>Alinsunod dito ay marami sa mga Judio ang pumaroon kina Marta at Maria upang aliwin sila may kinalaman sa kanilang kapatid. <strong><sup>20 </sup></strong>Sa gayon si Marta, nang marinig niyang dumarating si Jesus, ay sumalubong sa kaniya; ngunit si Maria ay nanatiling nakaupo sa tahanan. <strong><sup>21 </sup></strong>Sa gayon ay sinabi ni Marta kay Jesus: “Panginoon, kung narito ka lamang noon ay hindi sana namatay ang aking kapatid. <strong><sup>22 </sup></strong>At gayunman sa kasalukuyan, alam kong gaanuman karaming bagay ang hingin mo sa Diyos ay ibibigay sa iyo ng Diyos.” <strong><sup>23 </sup></strong>Sinabi ni Jesus sa kaniya: “Ang iyong kapatid ay babangon.” <strong><sup>24 </sup></strong>Sinabi ni Marta sa kaniya: “Alam kong babangon siya sa pagkabuhay-muli sa huling araw.” <strong><sup>25 </sup></strong>Sinabi ni Jesus sa kaniya: “Ako ang pagkabuhay-muli at ang buhay. Siya na nananampalataya sa akin, kahit na mamatay siya, ay mabubuhay; <strong><sup>26 </sup></strong>at ang bawat isa na nabubuhay at nananampalataya sa akin ay hindi na kailanman mamamatay. Pinaniniwalaan mo ba ito?” <strong><sup>27 </sup></strong>Sinabi niya sa kaniya: “Oo, Panginoon; naniniwala ako na ikaw ang Kristo na Anak ng Diyos, ang Isa na darating sa sanlibutan.” <strong><sup>28 </sup></strong>At nang masabi na niya ito, umalis siya at tinawag si Maria na kaniyang kapatid, na sinasabi nang palihim: “Ang Guro ay naririto at tinatawag ka.” <strong><sup>29 </sup></strong>Ang huling nabanggit, nang marinig niya ito, ay dali-daling tumindig at pumaroon sa kaniya. <strong><sup>30 </sup></strong>Sa katunayan, si Jesus ay hindi pa nakararating sa nayon, kundi naroon pa rin siya sa dako kung saan siya sinalubong ni Marta. <strong><sup>31 </sup></strong>Sa gayon ang mga Judio na kasama niyang nasa bahay at umaaliw sa kaniya, sa pagkakitang si Maria ay dali-daling tumindig at lumabas, ay sumunod sa kaniya, na inaakalang paroroon siya sa alaalang libingan upang tumangis doon. <strong><sup>32 </sup></strong>At sa gayon si Maria, nang dumating siya sa kinaroroonan ni Jesus at makita siya, ay sumubsob sa paanan niya, na sinasabi sa kaniya: “Panginoon, kung narito ka lamang noon, hindi sana namatay ang aking kapatid.” <strong><sup>33 </sup></strong>Sa gayon, si Jesus, nang makita niyang tumatangis siya at tumatangis ang mga Judio na sumama sa kaniya, ay dumaing sa espiritu at nabagabag; <strong><sup>34 </sup></strong>at sinabi niya: “Saan ninyo siya inilagay?” Sinabi nila sa kaniya: “Panginoon, halika at tingnan mo.” <strong><sup>35 </sup></strong>Si Jesus ay lumuha. <strong><sup>36 </sup></strong>Sa gayon ay nagsimulang magsabi ang mga Judio: “Tingnan ninyo kung gaano niya siya kamahal!” <strong><sup>37 </sup></strong>Ngunit ang ilan sa kanila ay nagsabi: “Hindi ba nakaya ng taong ito na nagdilat ng mga mata ng taong bulag na pigilan ang pagkamatay ng isang ito?” <strong><sup>38 </sup></strong>Kaya si Jesus, pagkatapos na muling dumaing sa loob niya, ay pumaroon sa alaalang libingan. Sa katunayan, iyon ay isang yungib, at isang bato ang nakatakip doon. <strong><sup>39 </sup></strong>Sinabi ni Jesus: “Alisin ninyo ang bato.” Si Marta, ang kapatid ng namatay, ay nagsabi sa kaniya: “Panginoon, sa ngayon ay nangangamoy na siya, sapagkat apat na araw na.” <strong><sup>40 </sup></strong>Sinabi ni Jesus sa kaniya: “Hindi ko ba sinabi sa iyo na kung maniniwala ka ay makikita mo ang kaluwalhatian ng Diyos?” <strong><sup>41 </sup></strong>Sa gayon ay inalis nila ang bato. At itiningin ni Jesus sa langit ang kaniyang mga mata at nagsabi: “Ama, nagpapasalamat ako sa iyo na dininig mo ako. <strong><sup>42 </sup></strong>Totoo, alam ko na lagi mo akong dinirinig; ngunit dahil sa pulutong na nakatayo sa palibot ay nagsalita ako, upang maniwala sila na isinugo mo ako.” <strong><sup>43 </sup></strong>At nang masabi na niya ang mga bagay na ito, sumigaw siya sa malakas na tinig: “Lazaro, lumabas ka!” <strong><sup>44 </sup></strong>Ang taong namatay ay lumabas na ang kaniyang mga paa at mga kamay ay natatalian ng mga pambalot, at ang kaniyang mukha ay nababalutan ng tela. Sinabi ni Jesus sa kanila: “Kalagan ninyo siya at payaunin siya.” <strong><sup>45 </sup></strong>Sa gayon ay marami sa mga Judio na nagsiparoon kay Maria at nakakita sa kaniyang ginawa ang nanampalataya sa kaniya; <strong><sup>46 </sup></strong>ngunit ang ilan sa kanila ay umalis patungo sa mga Pariseo at sinabi sa kanila ang mga bagay na ginawa ni Jesus.</p><p></p></div>
<div class="extScrpCite"><p><a href="012_SEC-.04F.xhtml#citationsource11">^ <strong>(Luc. 17:11-37)</strong></a> <span id="citation11"></span>At habang patungo siya sa Jerusalem ay dumaan siya sa gitna ng Samaria at Galilea. <strong><sup>12 </sup></strong>At nang papasók na siya sa isang nayon ay sinalubong siya ng sampung lalaking ketongin, ngunit nakatayo sila sa malayo. <strong><sup>13 </sup></strong>At inilakas nila ang kanilang mga tinig at sinabi: “Jesus, Tagapagturo, maawa ka sa amin!” <strong><sup>14 </sup></strong>At nang makita niya sila ay sinabi niya sa kanila: “Humayo kayo at magpakita kayo sa mga saserdote.” Sa gayon habang pumaparoon sila ay naganap ang paglilinis sa kanila. <strong><sup>15 </sup></strong>Ang isa sa kanila, nang makita niya na napagaling siya, ay bumalik, na niluluwalhati ang Diyos sa malakas na tinig. <strong><sup>16 </sup></strong>At isinubsob niya ang kaniyang mukha sa paanan ni Jesus, na pinasasalamatan siya; karagdagan pa, siya ay isang Samaritano. <strong><sup>17 </sup></strong>Bilang tugon ay sinabi ni Jesus: “Ang sampu ay luminis, hindi ba? Kung gayon, nasaan ang siyam na iba pa? <strong><sup>18 </sup></strong>Wala bang nasumpungang bumalik upang magbigay ng kaluwalhatian sa Diyos kundi ang taong ito ng ibang bansa?” <strong><sup>19 </sup></strong>At sinabi niya sa kaniya: “Tumindig ka at yumaon; pinagaling ka ng iyong pananampalataya.” <strong><sup>20 </sup></strong>Ngunit nang tanungin ng mga Pariseo kung kailan darating ang kaharian ng Diyos, siya ay sumagot sa kanila at nagsabi: “Ang kaharian ng Diyos ay hindi darating na may kapansin-pansing pagpapakita, <strong><sup>21 </sup></strong>ni sasabihin man ng mga tao, ‘Tingnan ninyo rito!’ o, ‘Naroon!’ Sapagkat, narito! ang kaharian ng Diyos ay nasa gitna ninyo.” <strong><sup>22 </sup></strong>Sa gayon ay sinabi niya sa mga alagad: “Darating ang mga araw kung kailan nanasain ninyong makita ang isa sa mga araw ng Anak ng tao ngunit hindi ninyo iyon makikita. <strong><sup>23 </sup></strong>At sasabihin ng mga tao sa inyo, ‘Tingnan ninyo roon!’ o, ‘Tingnan ninyo rito!’ Huwag kayong lumabas o humabol sa kanila. <strong><sup>24 </sup></strong>Sapagkat kung paanong ang kidlat, sa pagkislap nito, ay nagliliwanag mula sa isang bahagi sa silong ng langit hanggang sa isa pang bahagi sa silong ng langit, magiging gayundin ang Anak ng tao. <strong><sup>25 </sup></strong>Gayunman, dapat muna siyang dumanas ng maraming pagdurusa at itakwil ng salinlahing ito. <strong><sup>26 </sup></strong>Isa pa, kung paanong naganap noong mga araw ni Noe, magiging gayundin sa mga araw ng Anak ng tao: <strong><sup>27 </sup></strong>sila ay kumakain, sila ay umiinom, ang mga lalaki ay nag-aasawa, ang mga babae ay ibinibigay sa pag-aasawa, hanggang sa araw na iyon nang pumasok si Noe sa arka, at dumating ang baha at pinuksa silang lahat. <strong><sup>28 </sup></strong>Gayundin, kung paanong naganap noong mga araw ni Lot: sila ay kumakain, sila ay umiinom, sila ay bumibili, sila ay nagtitinda, sila ay nagtatanim, sila ay nagtatayo. <strong><sup>29 </sup></strong>Ngunit nang araw na lumabas si Lot mula sa Sodoma ay umulan ng apoy at asupre mula sa langit at pinuksa silang lahat. <strong><sup>30 </sup></strong>Magiging gayundin sa araw na iyon kapag ang Anak ng tao ay isiniwalat. <strong><sup>31 </sup></strong>“Sa araw na iyon ang tao na nasa bubungan ng bahay, ngunit ang kaniyang madadalang mga kagamitan ay nasa loob ng bahay, ay huwag bumaba upang kunin ang mga ito, at ang tao na nasa labas sa bukid, huwag din niyang balikan ang mga bagay na nasa likuran. <strong><sup>32 </sup></strong>Alalahanin ninyo ang asawa ni Lot. <strong><sup>33 </sup></strong>Ang sinumang naghahangad na ingatang ligtas ang kaniyang sariling kaluluwa ay mawawalan nito, ngunit ang sinumang mawalan nito ay maiingatan itong buháy. <strong><sup>34 </sup></strong>Sinasabi ko sa inyo, Sa gabing iyon ay mapapasaisang higaan ang dalawang lalaki; ang isa ay kukunin, ngunit ang isa naman ay iiwan. <strong><sup>35 </sup></strong>Dalawang babae ang maggigiling sa iisang gilingan; ang isa ay kukunin, ngunit ang isa naman ay iiwan.” <strong><sup>36 </sup></strong>—— <strong><sup>37 </sup></strong>Kaya bilang tugon ay sinabi nila sa kaniya: “Saan, Panginoon?” Sinabi niya sa kanila: “Kung nasaan ang bangkay, doon din matitipon ang mga agila.”</p><p></p></div>
<div class="extScrpCite"><p><a href="012_SEC-.04F.xhtml#citationsource12">^ <strong>(Luc. 18:1-14)</strong></a> <span id="citation12"></span>Nang magkagayon ay inilahad pa rin niya sa kanila ang isang ilustrasyon may kinalaman sa pangangailangan na lagi silang manalangin at huwag manghimagod, <strong><sup>2 </sup></strong>na sinasabi: “Sa isang lunsod ay may isang hukom na walang takot sa Diyos at walang paggalang sa tao. <strong><sup>3 </sup></strong>Ngunit may isang babaing balo sa lunsod na iyon at patuloy siyang pumaparoon sa kaniya, na sinasabi, ‘Tiyakin mong magkakamit ako ng katarungan mula sa aking kalaban sa batas.’ <strong><sup>4 </sup></strong>Buweno, sa sandaling panahon ay ayaw niya, ngunit pagkatapos ay sinabi niya sa kaniyang sarili, ‘Bagaman hindi ako natatakot sa Diyos o gumagalang sa tao, <strong><sup>5 </sup></strong>gayunpaman, dahil sa patuloy na panggugulo sa akin ng babaing balong ito, titiyakin kong magkamit siya ng katarungan, upang hindi na siya laging pumarito at pahirapan ako nang lubusan.’ ” <strong><sup>6 </sup></strong>Sa gayon ay sinabi ng Panginoon: “Pakinggan ninyo kung ano ang sinabi ng hukom, bagaman di-matuwid! <strong><sup>7 </sup></strong>Kung gayon nga, hindi ba tiyak na pangyayarihin ng Diyos na mabigyan ng katarungan ang kaniyang mga pinili na sumisigaw sa kaniya araw at gabi, bagaman mayroon siyang mahabang-pagtitiis sa kanila? <strong><sup>8 </sup></strong>Sinasabi ko sa inyo, Pangyayarihin niya na mabilis silang mabigyan ng katarungan. Gayunpaman, kapag dumating ang Anak ng tao, talaga kayang masusumpungan niya sa lupa ang pananampalataya?” <strong><sup>9 </sup></strong>Ngunit inilahad din niya ang ilustrasyong ito sa ilan na nagtitiwala sa kanilang sarili na sila ay matuwid at itinuturing na walang kabuluhan ang iba: <strong><sup>10 </sup></strong>“Dalawang tao ang umahon sa templo upang manalangin, ang isa ay Pariseo at ang isa pa ay maniningil ng buwis. <strong><sup>11 </sup></strong>Ang Pariseo ay tumayo at pinasimulang ipanalangin ang mga bagay na ito sa kaniyang sarili, ‘O Diyos, nagpapasalamat ako sa iyo na hindi ako gaya ng ibang tao, mga mangingikil, mga di-matuwid, mga mangangalunya, o maging ng maniningil ng buwis na ito. <strong><sup>12 </sup></strong>Nag-aayuno akong makalawang ulit sa isang sanlinggo, ibinibigay ko ang ikasampu ng lahat ng bagay na aking natatamo.’ <strong><sup>13 </sup></strong>Ngunit ang maniningil ng buwis na nakatayo sa malayo ay ayaw man lamang itingala sa langit ang kaniyang mga mata, kundi patuloy na dinadagukan ang kaniyang dibdib, na sinasabi, ‘O Diyos, magmagandang-loob ka sa akin na isang makasalanan.’ <strong><sup>14 </sup></strong>Sinasabi ko sa inyo, Ang taong ito ay bumaba patungo sa kaniyang tahanan at napatunayang higit na matuwid kaysa sa taong iyon; sapagkat ang bawat isa na nagtataas ng kaniyang sarili ay ibababa, ngunit siya na nagbababa ng kaniyang sarili ay itataas.”</p><p></p></div>
<div class="extScrpCite"><p><a href="012_SEC-.04F.xhtml#citationsource13">^ <strong>(Mat. 19:1-12)</strong></a> <span id="citation13"></span>Ngayon nang matapos na ni Jesus ang mga salitang ito, siya ay lumisan mula sa Galilea at pumaroon sa mga hanggahan ng Judea sa kabila ng Jordan. <strong><sup>2 </sup></strong>Gayundin, malalaking pulutong ang sumunod sa kaniya, at pinagaling niya sila roon. <strong><sup>3 </sup></strong>At ang mga Pariseo ay lumapit sa kaniya, na may layong tuksuhin siya at nagsabi: “Kaayon ba ng kautusan na diborsiyuhin ng isang lalaki ang kaniyang asawa sa bawat uri ng saligan?” <strong><sup>4 </sup></strong>Bilang tugon ay sinabi niya: “Hindi ba ninyo nabasa na siya na lumalang sa kanila mula sa pasimula ay ginawa silang lalaki at babae <strong><sup>5 </sup></strong>at nagsabi, ‘Sa dahilang ito ay iiwan ng lalaki ang kaniyang ama at ang kaniyang ina at pipisan sa kaniyang asawa, at ang dalawa ay magiging isang laman’? <strong><sup>6 </sup></strong>Kung kaya hindi na sila dalawa, kundi isang laman. Kaya nga, ang pinagtuwang ng Diyos ay huwag paghiwalayin ng sinumang tao.” <strong><sup>7 </sup></strong>Sinabi nila sa kaniya: “Bakit, kung gayon, iniutos ni Moises ang pagbibigay ng isang kasulatan ng paghihiwalay at pagdiborsiyo sa kaniya?” <strong><sup>8 </sup></strong>Sinabi niya sa kanila: “Si Moises, dahil sa katigasan ng inyong puso, ay nagbigay-laya sa inyo na diborsiyuhin ang inyong mga asawang babae, ngunit hindi gayon ang kalagayan mula sa pasimula. <strong><sup>9 </sup></strong>Sinasabi ko sa inyo na ang sinumang dumiborsiyo sa kaniyang asawang babae, maliban sa saligan ng pakikiapid, at mag-asawa ng iba ay nangangalunya.” <strong><sup>10 </sup></strong>Ang mga alagad ay nagsabi sa kaniya: “Kung gayon ang kalagayan ng isang lalaki sa kaniyang asawa, hindi marapat ang mag-asawa.” <strong><sup>11 </sup></strong>Sinabi niya sa kanila: “Hindi lahat ng tao ay naglalaan ng dako para sa pananalitang ito, kundi yaong mga may kaloob lamang. <strong><sup>12 </sup></strong>Sapagkat may mga bating na ipinanganak na gayon mula sa bahay-bata ng kanilang ina, at may mga bating na ginawang bating ng mga tao, at may mga bating na ginawang bating ang kanilang sarili dahil sa kaharian ng langit. Siya na makapaglalaan ng dako para rito ay maglaan ng dako para rito.”</p><p></p></div>
<div class="extScrpCite"><p><a href="012_SEC-.04F.xhtml#citationsource14">^ <strong>(Mar. 10:1-12)</strong></a> <span id="citation14"></span>Mula roon ay tumindig siya at pumaroon sa mga hanggahan ng Judea at sa kabila ng Jordan, at muling nagtipun-tipon sa kaniya ang mga pulutong, at gaya ng nakaugalian niyang gawin ay muli siyang nagturo sa kanila. <strong><sup>2 </sup></strong>Ang mga Pariseo ngayon ay lumapit at upang ilagay siya sa pagsubok ay nagsimulang magtanong sa kaniya kung kaayon ba ng kautusan na diborsiyuhin ng isang lalaki ang isang asawang babae. <strong><sup>3 </sup></strong>Bilang sagot ay sinabi niya sa kanila: “Ano ang iniutos ni Moises sa inyo?” <strong><sup>4 </sup></strong>Sinabi nila: “Ipinahintulot ni Moises ang pagsulat ng isang kasulatan ng paghihiwalay at pagdiborsiyo sa kaniya.” <strong><sup>5 </sup></strong>Ngunit sinabi ni Jesus sa kanila: “Dahil sa katigasan ng inyong puso ay isinulat niya sa inyo ang utos na ito. <strong><sup>6 </sup></strong>Gayunman, mula sa pasimula ng sangnilalang ay ‘Ginawa niya silang lalaki at babae. <strong><sup>7 </sup></strong>Dahil dito ay iiwan ng lalaki ang kaniyang ama at ina, <strong><sup>8 </sup></strong>at ang dalawa ay magiging isang laman’; kung kaya hindi na sila dalawa, kundi isang laman. <strong><sup>9 </sup></strong>Kaya nga ang pinagtuwang ng Diyos ay huwag paghiwalayin ng sinumang tao.” <strong><sup>10 </sup></strong>Nang muling nasa bahay ay nagsimulang magtanong sa kaniya ang mga alagad may kinalaman dito. <strong><sup>11 </sup></strong>At sinabi niya sa kanila: “Ang sinumang dumiborsiyo sa kaniyang asawang babae at mag-asawa ng iba ay nangangalunya laban sa kaniya, <strong><sup>12 </sup></strong>at kung sakaling ang isang babae, pagkatapos na diborsiyuhin ang kaniyang asawang lalaki, ay mag-asawa ng iba, siya ay nangangalunya.”</p><p></p></div>
<div class="extScrpCite"><p><a href="012_SEC-.04F.xhtml#citationsource18">^ <strong>(Mat. 19:16-20:16)</strong></a> <span id="citation18"></span>Ngayon, narito! may isang lumapit sa kaniya at nagsabi: “Guro, anong mabuti ang dapat kong gawin upang magkamit ng buhay na walang hanggan?” <strong><sup>17 </sup></strong>Sinabi niya sa kaniya: “Bakit mo ako tinatanong tungkol sa kung ano ang mabuti? May isa na mabuti. Gayunman, kung ibig mong pumasok sa buhay, tuparin mo nang patuluyan ang mga utos.” <strong><sup>18 </sup></strong>Sinabi niya sa kaniya: “Alin sa mga yaon?” Sinabi ni Jesus: “Buweno, Huwag kang papaslang, Huwag kang mangangalunya, Huwag kang magnanakaw, Huwag kang magpapatotoo nang may kabulaanan, <strong><sup>19 </sup></strong>Parangalan mo ang iyong ama at ang iyong ina, at, Iibigin mo ang iyong kapuwa gaya ng iyong sarili.” <strong><sup>20 </sup></strong>Sinabi sa kaniya ng binata: “Tinutupad ko ang lahat ng mga ito; ano pa ang kulang sa akin?” <strong><sup>21 </sup></strong>Sinabi ni Jesus sa kaniya: “Kung ibig mong maging sakdal, humayo ka at ipagbili mo ang iyong mga pag-aari at ibigay mo sa mga dukha at magkakaroon ka ng kayamanan sa langit, at halika maging tagasunod kita.” <strong><sup>22 </sup></strong>Nang marinig ng binata ang pananalitang ito, siya ay umalis na napipighati, sapagkat marami siyang tinataglay na mga pag-aari. <strong><sup>23 </sup></strong>Ngunit sinabi ni Jesus sa kaniyang mga alagad: “Katotohanang sinasabi ko sa inyo na magiging mahirap na bagay para sa isang taong mayaman ang makapasok sa kaharian ng langit. <strong><sup>24 </sup></strong>Muli ay sinasabi ko sa inyo, Mas madali pa sa isang kamelyo na makalusot sa butas ng karayom kaysa sa isang taong mayaman na makapasok sa kaharian ng Diyos.” <strong><sup>25 </sup></strong>Nang marinig iyon ng mga alagad, sila ay nagpamalas ng labis na pagkabigla, na nagsasabi: “Sino kaya talaga ang makaliligtas?” <strong><sup>26 </sup></strong>Pagtingin sa kanila sa mukha, sinabi ni Jesus sa kanila: “Sa mga tao ay imposible ito, ngunit sa Diyos ay posible ang lahat ng mga bagay.” <strong><sup>27 </sup></strong>Nang magkagayon ay sinabi ni Pedro sa kaniya bilang tugon: “Narito! Iniwan na namin ang lahat ng mga bagay at sumunod sa iyo; ano nga ba talaga ang mayroon para sa amin?” <strong><sup>28 </sup></strong>Sinabi ni Jesus sa kanila: “Katotohanang sinasabi ko sa inyo, Sa muling-paglalang, kapag ang Anak ng tao ay umupo sa kaniyang maluwalhating trono, kayo na sumunod sa akin ay uupo rin mismo sa labindalawang trono, na hahatol sa labindalawang tribo ng Israel. <strong><sup>29 </sup></strong>At ang bawat isa na nag-iwan ng mga bahay o mga kapatid na lalaki o mga kapatid na babae o ama o ina o mga anak o mga lupain alang-alang sa aking pangalan ay tatanggap ng lalong marami pa at magmamana ng buhay na walang hanggan. <strong><sup>30 </sup></strong>“Ngunit maraming mga una na magiging huli at mga huli na mauuna. </p><p><strong>20 </strong>“Sapagkat ang kaharian ng langit ay tulad ng isang tao, isang may-bahay, na lumabas nang maaga sa kinaumagahan upang umupa ng mga manggagawa para sa kaniyang ubasan. <strong><sup>2 </sup></strong>Nang makipagkasundo na siya sa mga manggagawa para sa isang denario sa bawat araw, isinugo niya sila sa kaniyang ubasan. <strong><sup>3 </sup></strong>Paglabas din nang bandang ikatlong oras, nakita niya ang iba na nakatayong walang trabaho sa pamilihan; <strong><sup>4 </sup></strong>at sa mga iyon ay sinabi niya, ‘Kayo rin, pumaroon kayo sa ubasan, at anuman ang makatarungan ay ibibigay ko sa inyo.’ <strong><sup>5 </sup></strong>Kaya pumaroon sila. Muli siyang lumabas nang bandang ikaanim at ikasiyam na oras at gayundin ang ginawa. <strong><sup>6 </sup></strong>Sa wakas, nang bandang ikalabing-isang oras ay lumabas siya at nasumpungan ang iba pa na nakatayo, at sinabi niya sa kanila, ‘Bakit kayo nakatayo rito nang buong araw na walang trabaho?’ <strong><sup>7 </sup></strong>Sinabi nila sa kaniya, ‘Sapagkat walang sinuman ang umuupa sa amin.’ Sinabi niya sa kanila, ‘Pumaroon din kayo sa ubasan.’ <strong><sup>8 </sup></strong>“Nang gumabi na, sinabi ng panginoon ng ubasan sa kaniyang tauhang tagapangasiwa, ‘Tawagin mo ang mga manggagawa at bayaran mo sila ng kanilang kabayaran, magmula sa huli hanggang sa una.’ <strong><sup>9 </sup></strong>Nang dumating ang pang-ikalabing-isang oras na mga tao, bawat isa sa kanila ay tumanggap ng isang denario. <strong><sup>10 </sup></strong>Kaya, nang dumating ang mga una, ipinagpalagay nila na tatanggap sila ng higit pa; ngunit sila rin ay tumanggap ng kabayaran sa halaga ng isang denario. <strong><sup>11 </sup></strong>Pagkatanggap nito ay nagsimula silang magbulung-bulungan laban sa may-bahay <strong><sup>12 </sup></strong>at nagsabi, ‘Ang mga huling ito ay gumugol ng isang oras na trabaho; gayunma’y ginawa mo silang kapantay namin na nagtiis ng pasanin ng maghapon at ng nakasusunog na init!’ <strong><sup>13 </sup></strong>Ngunit bilang tugon sa isa sa kanila ay sinabi niya, ‘Kaibigan, hindi kita ginagawan ng mali. Nakipagkasundo ka sa akin para sa isang denario, hindi ba? <strong><sup>14 </sup></strong>Kunin mo ang sa iyo at yumaon ka. Ibig kong ibigay sa isang ito na huli ang gaya ng sa iyo. <strong><sup>15 </sup></strong>Hindi ba kaayon ng kautusan na gawin ko ang ibig ko sa aking sariling mga bagay? O balakyot ba ang iyong mata sapagkat ako ay mabuti?’ <strong><sup>16 </sup></strong>Sa ganitong paraan ang mga huli ay magiging una, at ang mga una ay mahuhuli.”</p><p></p></div>
<div class="extScrpCite"><p><a href="012_SEC-.04F.xhtml#citationsource19">^ <strong>(Mar. 10:17-31)</strong></a> <span id="citation19"></span>At habang yumayaon siya sa kaniyang lakad, isang lalaki ang patakbong lumapit at nagpatiluhod sa harap niya at nagharap ng tanong sa kaniya: “Mabuting Guro, ano ang dapat kong gawin upang magmana ng buhay na walang hanggan?” <strong><sup>18 </sup></strong>Sinabi ni Jesus sa kaniya: “Bakit mo ako tinatawag na mabuti? Walang sinumang mabuti, maliban sa isa, ang Diyos. <strong><sup>19 </sup></strong>Alam mo ang mga utos, ‘Huwag kang papaslang, Huwag kang mangangalunya, Huwag kang magnanakaw, Huwag kang magpapatotoo nang may kabulaanan, Huwag kang mandaraya, Parangalan mo ang iyong ama at ina.’ ” <strong><sup>20 </sup></strong>Sinabi sa kaniya ng lalaki: “Guro, ang lahat ng mga bagay na ito ay tinutupad ko mula pa sa aking pagkabata.” <strong><sup>21 </sup></strong>Tumingin si Jesus sa kaniya at nakadama ng pag-ibig sa kaniya at nagsabi sa kaniya: “Isang bagay ang nagkukulang sa iyo: Humayo ka, ipagbili mo ang anumang bagay na taglay mo at ibigay mo sa mga dukha, at magkakaroon ka ng kayamanan sa langit, at halika maging tagasunod kita.” <strong><sup>22 </sup></strong>Ngunit nalungkot siya sa pananalitang ito at umalis na napipighati, sapagkat marami siyang tinataglay na mga pag-aari. <strong><sup>23 </sup></strong>Pagkatingin sa palibot ay sinabi ni Jesus sa kaniyang mga alagad: “Kay hirap na bagay nga para roon sa mga may salapi ang pumasok sa kaharian ng Diyos!” <strong><sup>24 </sup></strong>Ngunit ang mga alagad ay nabigla sa kaniyang mga salita. Bilang tugon ay muling sinabi ni Jesus sa kanila: “Mga anak, kay hirap na bagay nga ang pumasok sa kaharian ng Diyos! <strong><sup>25 </sup></strong>Mas madali pa sa isang kamelyo na lumusot sa butas ng karayom kaysa sa isang taong mayaman na pumasok sa kaharian ng Diyos.” <strong><sup>26 </sup></strong>Sila ay lalo pang lubhang namangha at nagsabi sa kaniya: “Sino nga kaya ang makaliligtas?” <strong><sup>27 </sup></strong>Pagtitig sa kanila ay sinabi ni Jesus: “Sa mga tao ay imposible ito, ngunit hindi gayon sa Diyos, sapagkat ang lahat ng mga bagay ay posible sa Diyos.” <strong><sup>28 </sup></strong>Si Pedro ay nagsimulang magsabi sa kaniya: “Narito! Iniwan namin ang lahat ng mga bagay at sumunod na sa iyo.” <strong><sup>29 </sup></strong>Sinabi ni Jesus: “Katotohanang sinasabi ko sa inyo, Walang sinuman na nag-iwan ng bahay o mga kapatid na lalaki o mga kapatid na babae o ina o ama o mga anak o mga bukid alang-alang sa akin at alang-alang sa mabuting balita <strong><sup>30 </sup></strong>ang hindi tatanggap ng sandaang ulit ngayon sa yugtong ito ng panahon, ng mga bahay at mga kapatid na lalaki at mga kapatid na babae at mga ina at mga anak at mga bukid, kasama ng mga pag-uusig, at sa darating na sistema ng mga bagay ay ng buhay na walang hanggan. <strong><sup>31 </sup></strong>Gayunman, maraming mga una na magiging huli, at mga huli na mauuna.”</p><p></p></div>
<div class="extScrpCite"><p><a href="012_SEC-.04F.xhtml#citationsource20">^ <strong>(Luc. 18:18-30)</strong></a> <span id="citation20"></span>At isang tagapamahala ang nagtanong sa kaniya, na sinasabi: “Mabuting Guro, ano ang gagawin ko upang ako ay magmana ng buhay na walang hanggan?” <strong><sup>19 </sup></strong>Sinabi ni Jesus sa kaniya: “Bakit mo ako tinatawag na mabuti? Walang sinumang mabuti, maliban sa isa, ang Diyos. <strong><sup>20 </sup></strong>Alam mo ang mga utos, ‘Huwag kang mangangalunya, Huwag kang papaslang, Huwag kang magnanakaw, Huwag kang magpapatotoo nang may kabulaanan, Parangalan mo ang iyong ama at ina.’ ” <strong><sup>21 </sup></strong>Sa gayon ay sinabi niya: “Ang lahat ng mga ito ay tinutupad ko mula pa sa pagkabata.” <strong><sup>22 </sup></strong>Pagkarinig nito, sinabi ni Jesus sa kaniya: “May isa pang bagay na kulang sa iyo: Ipagbili mo ang lahat ng mga bagay na taglay mo at ipamahagi mo sa mga taong dukha, at magkakaroon ka ng kayamanan sa langit; at halika maging tagasunod kita.” <strong><sup>23 </sup></strong>Nang marinig niya ito, siya ay lubhang napighati, sapagkat napakayaman niya. <strong><sup>24 </sup></strong>Tumingin si Jesus sa kaniya at nagsabi: “Kay hirap na bagay nga para roon sa mga may salapi ang pumasok sa kaharian ng Diyos! <strong><sup>25 </sup></strong>Sa katunayan, mas madali pa sa isang kamelyo na makalusot sa butas ng karayom na panahi kaysa sa isang taong mayaman na makapasok sa kaharian ng Diyos.” <strong><sup>26 </sup></strong>Yaong mga nakarinig nito ay nagsabi: “Sino nga ba ang makaliligtas?” <strong><sup>27 </sup></strong>Sinabi niya: “Ang mga bagay na imposible sa mga tao ay posible sa Diyos.” <strong><sup>28 </sup></strong>Ngunit sinabi ni Pedro: “Narito! Iniwan na namin ang aming sariling mga bagay at sumunod sa iyo.” <strong><sup>29 </sup></strong>Sinabi niya sa kanila: “Katotohanang sinasabi ko sa inyo, Walang sinumang nag-iwan ng bahay o asawang babae o mga kapatid o mga magulang o mga anak alang-alang sa kaharian ng Diyos <strong><sup>30 </sup></strong>ang hindi sa anumang paraan tatanggap ng lalong marami pa sa yugtong ito ng panahon, at sa darating na sistema ng mga bagay ay ng buhay na walang hanggan.”</p><p></p></div>
<div class="extScrpCite"><p><a href="012_SEC-.04F.xhtml#citationsource25">^ <strong>(Mar. 10:35-45)</strong></a> <span id="citation25"></span>At sina Santiago at Juan, ang dalawang anak ni Zebedeo, ay lumapit sa kaniya at nagsabi sa kaniya: “Guro, nais naming gawin mo para sa amin ang anumang hingin namin sa iyo.” <strong><sup>36 </sup></strong>Sinabi niya sa kanila: “Ano ang nais ninyong gawin ko para sa inyo?” <strong><sup>37 </sup></strong>Sinabi nila sa kaniya: “Ipagkaloob mo sa amin na umupo, ang isa sa iyong kanan at ang isa sa iyong kaliwa, sa iyong kaluwalhatian.” <strong><sup>38 </sup></strong>Ngunit sinabi ni Jesus sa kanila: “Hindi ninyo alam kung ano ang inyong hinihingi. Makakaya ba ninyong inuman ang kopa na aking iniinuman, o mabautismuhan sa bautismo na ibinabautismo sa akin?” <strong><sup>39 </sup></strong>Sinabi nila sa kaniya: “Makakaya namin.” Sa gayon ay sinabi ni Jesus sa kanila: “Ang kopa na aking iniinuman ay iinuman ninyo, at sa bautismo na ibinabautismo sa akin ay babautismuhan kayo. <strong><sup>40 </sup></strong>Gayunman, ang pag-upong ito sa aking kanan o sa aking kaliwa ay hindi sa akin ang pagbibigay, kundi nauukol ito sa kanila na mga pinaghandaan niyaon.” <strong><sup>41 </sup></strong>Buweno, nang marinig ng sampung iba pa ang tungkol dito, sila ay nagsimulang magalit kina Santiago at Juan. <strong><sup>42 </sup></strong>Ngunit si Jesus, pagkatawag niya sa kanila, ay nagsabi sa kanila: “Alam ninyo na yaong mga sa wari’y namamahala sa mga bansa ay namamanginoon sa kanila at ang kanilang mga dakila ay gumagamit ng awtoridad sa kanila. <strong><sup>43 </sup></strong>Hindi ganito ang paraan sa inyo; kundi ang sinumang nagnanais na maging dakila sa inyo ay dapat na maging lingkod ninyo, <strong><sup>44 </sup></strong>at ang sinumang nagnanais na maging una sa inyo ay dapat na maging alipin ng lahat. <strong><sup>45 </sup></strong>Sapagkat maging ang Anak ng tao ay dumating, hindi upang paglingkuran, kundi upang maglingkod at ibigay ang kaniyang kaluluwa bilang pantubos na kapalit ng marami.”</p><p></p></div>
<div class="extScrpCite"><p><a href="012_SEC-.04F.xhtml#citationsource28">^ <strong>(Luc. 18:35-19:28)</strong></a> <span id="citation28"></span>At habang papalapit siya sa Jerico ay may isang lalaking bulag na nakaupo sa tabi ng daan at namamalimos. <strong><sup>36 </sup></strong>Dahil may narinig siyang pulutong na dumaraan ay nagsimula siyang magtanong kung ano ang kahulugan nito. <strong><sup>37 </sup></strong>Sinabi nila sa kaniya: “Dumaraan si Jesus na Nazareno!” <strong><sup>38 </sup></strong>Sa gayon ay sumigaw siya, na sinasabi: “Jesus, Anak ni David, maawa ka sa akin!” <strong><sup>39 </sup></strong>At pinasimulan siyang pagsabihan niyaong mga nauuna na tumahimik siya, ngunit lalo pa siyang patuloy na sumisigaw: “Anak ni David, maawa ka sa akin.” <strong><sup>40 </sup></strong>Nang magkagayon ay huminto si Jesus at iniutos na dalhin sa kaniya ang lalaki. Nang makalapit na siya, tinanong siya ni Jesus: <strong><sup>41 </sup></strong>“Ano ang nais mong gawin ko para sa iyo?” Sinabi niya: “Panginoon, panumbalikin mo ang aking paningin.” <strong><sup>42 </sup></strong>Kaya sinabi ni Jesus sa kaniya: “Manumbalik ang iyong paningin; pinagaling ka ng iyong pananampalataya.” <strong><sup>43 </sup></strong>At kaagad na nanumbalik ang kaniyang paningin, at siya ay nagsimulang sumunod sa kaniya, na niluluwalhati ang Diyos. Gayundin, ang lahat ng mga tao, sa pagkakita nito, ay nagbigay ng papuri sa Diyos. </p><p><strong>19 </strong>At pumasok siya sa Jerico at nagdaan. <strong><sup>2 </sup></strong>Dito nga ay may isang lalaki na tinatawag sa pangalang Zaqueo; at siya ay isang punong maniningil ng buwis, at mayaman siya. <strong><sup>3 </sup></strong>Buweno, hinahangad niyang makita kung sino ang Jesus na ito, ngunit hindi niya magawa dahil sa pulutong, sapagkat siya ay maliit. <strong><sup>4 </sup></strong>Kaya nauna siyang tumakbo sa isang dako sa unahan at umakyat sa isang puno ng igos-mulberi upang makita niya siya, sapagkat daraan na siya sa daang iyon. <strong><sup>5 </sup></strong>At nang makarating si Jesus sa dakong iyon, siya ay tumingala at nagsabi sa kaniya: “Zaqueo, magmadali ka at bumaba, sapagkat ngayon ay kailangan kong tumuloy sa iyong bahay.” <strong><sup>6 </sup></strong>Nang magkagayon ay nagmadali siya at bumaba at may pagsasaya niyang tinanggap siya bilang panauhin. <strong><sup>7 </sup></strong>Ngunit nang makita nila ito, silang lahat ay nagbulung-bulungan, na sinasabi: “Pumasok siya upang makipanuluyan sa isang lalaking makasalanan.” <strong><sup>8 </sup></strong>Ngunit si Zaqueo ay tumayo at nagsabi sa Panginoon: “Narito! Ang kalahati ng aking mga pag-aari, Panginoon, ay ibibigay ko sa mga dukha, at anumang kinikil ko kaninuman sa pamamagitan ng bulaang akusasyon ay isasauli kong makaapat na ulit.” <strong><sup>9 </sup></strong>Sa gayon ay sinabi ni Jesus sa kaniya: “Sa araw na ito ay dumating sa bahay na ito ang kaligtasan, sapagkat siya rin ay anak ni Abraham. <strong><sup>10 </sup></strong>Sapagkat dumating ang Anak ng tao upang hanapin at iligtas ang nawala.” <strong><sup>11 </sup></strong>Samantalang pinakikinggan nila ang mga bagay na ito ay naglahad siya ng isang ilustrasyon bilang karagdagan, sapagkat malapit na siya sa Jerusalem at inaakala nilang kaagad na magpapakita ang kaharian ng Diyos. <strong><sup>12 </sup></strong>Kaya sinabi niya: “Isang taong ipinanganak na maharlika ang naglakbay patungo sa isang malayong lupain upang makakuha ng makaharing kapangyarihan para sa kaniyang sarili at makabalik. <strong><sup>13 </sup></strong>Pagkatawag sa kaniyang sampung alipin ay binigyan niya sila ng sampung mina at sinabi sa kanila, ‘Mangalakal kayo hanggang sa dumating ako.’ <strong><sup>14 </sup></strong>Ngunit ang kaniyang mga mamamayan ay napopoot sa kaniya at nagsugo ng isang lupon ng mga embahador sa likuran niya, upang sabihin, ‘Ayaw namin na ang taong ito ay maging hari sa amin.’ <strong><sup>15 </sup></strong>“Nang bandang huli pagkabalik niya matapos na makuha ang makaharing kapangyarihan, iniutos niyang papuntahin sa kaniya ang mga aliping ito na binigyan niya ng salaping pilak, upang tiyakin kung ano ang tinubo nila sa gawaing pangangalakal. <strong><sup>16 </sup></strong>Sa gayon ay humarap ang una, na sinasabi, ‘Panginoon, ang iyong mina ay tumubo ng sampung mina.’ <strong><sup>17 </sup></strong>Kaya sinabi niya sa kaniya, ‘Mahusay, mabuting alipin! Sapagkat sa napakaliit na bagay ay pinatunayan mong tapat ka, humawak ka ng awtoridad sa sampung lunsod.’ <strong><sup>18 </sup></strong>At dumating ang ikalawa, na sinasabi, ‘Ang iyong mina, Panginoon, ay tumubo ng limang mina.’ <strong><sup>19 </sup></strong>Sinabi rin niya sa isang ito, ‘Ikaw rin, mangasiwa ka sa limang lunsod.’ <strong><sup>20 </sup></strong>Ngunit may iba namang dumating, na nagsasabi, ‘Panginoon, narito ang iyong mina, na iningatan kong nakatago sa isang tela. <strong><sup>21 </sup></strong>Alam mo naman, natatakot ako sa iyo, sapagkat ikaw ay taong mabagsik; kinukuha mo ang hindi mo inilagak at ginagapas mo ang hindi mo inihasik.’ <strong><sup>22 </sup></strong>Sinabi niya sa kaniya, ‘Mula sa iyong sariling bibig ay hinahatulan kita, balakyot na alipin. Alam mo, hindi ba, na ako ay taong mabagsik, na kumukuha ng hindi ko inilagak at gumagapas ng hindi ko inihasik? <strong><sup>23 </sup></strong>Kaya bakit hindi mo inilagay ang aking salaping pilak sa bangko? Kung magkagayon, sa pagdating ko ay makukuha ko sana ito nang may patubo.’ <strong><sup>24 </sup></strong>“Dahil dito ay sinabi niya sa mga nakatayo sa tabi, ‘Kunin ninyo sa kaniya ang mina at ibigay ito sa kaniya na may sampung mina.’ <strong><sup>25 </sup></strong>Ngunit sinabi nila sa kaniya, ‘Panginoon, mayroon siyang sampung mina!’— <strong><sup>26 </sup></strong>‘Sinasabi ko sa inyo, Sa bawat isa na mayroon ay higit pa ang ibibigay; ngunit sa isa na wala, maging ang nasa kaniya ay kukunin. <strong><sup>27 </sup></strong>Isa pa, ang mga kaaway kong ito na ayaw na maging hari ako sa kanila ay dalhin ninyo rito at patayin sila sa harap ko.’ ” <strong><sup>28 </sup></strong>Nang magkagayon, pagkasabi niya ng mga bagay na ito, nagsimula na siyang magpauna, na papaahon sa Jerusalem.</p><p></p></div>
</div>
</div>
</body>
</html>
