<?xml version="1.0" encoding="utf-8" ?>
<html dir="ltr" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="TL">
<head>
<meta charset="utf-8" />
<title>Extracted Text:    16-A Huling Linggo ng Buhay ni Jesus sa Lupa (Bahagi 1)</title>
<link rel="stylesheet" href="css/extracted.css" type="text/css" />
</head>
<body>
<div class="groupExt">
<div class="groupExtScrpCite">
<div class="extScrpCite"><p><a href="026_SEC-.16A.xhtml#citationsource5">^ <strong>(Mat. 21:1-11)</strong></a> <span id="citation5"></span>Buweno, nang malapit na sila sa Jerusalem at makarating sa Betfage sa Bundok ng mga Olibo, nang magkagayon ay nagsugo si Jesus ng dalawang alagad, <strong><sup>2 </sup></strong>na sinasabi sa kanila: “Pumunta kayo sa nayon na abot-tanaw ninyo, at karaka-raka ninyong masusumpungan ang isang asnong nakatali, at ang isang bisirong kasama niya; kalagan ninyo sila at dalhin sa akin. <strong><sup>3 </sup></strong>At kung may magsabi sa inyo ng anuman, sabihin ninyo, ‘Kailangan sila ng Panginoon.’ Sa gayon ay kaagad niya silang ipadadala.” <strong><sup>4 </sup></strong>Ito ay talagang naganap upang matupad ang sinalita sa pamamagitan ng propeta, na nagsasabi: <strong><sup>5 </sup></strong>“Sabihin ninyo sa anak na babae ng Sion, ‘Narito! Ang iyong Hari ay dumarating sa iyo, mahinahong-loob, at nakasakay sa asno, oo, sa isang bisiro, na supling ng hayop na pantrabaho.’ ” <strong><sup>6 </sup></strong>Kaya ang mga alagad ay humayo at ginawa ang gaya ng iniutos ni Jesus sa kanila. <strong><sup>7 </sup></strong>At dinala nila ang asno at ang bisiro nito, at ipinatong nila sa mga ito ang kanilang mga panlabas na kasuutan, at inupuan niya ang mga ito. <strong><sup>8 </sup></strong>Inilatag ng karamihan sa pulutong ang kanilang mga panlabas na kasuutan sa daan, samantalang ang iba ay nagsimulang pumutol ng mga sanga mula sa mga punungkahoy at inilatag nila ang mga ito sa daan. <strong><sup>9 </sup></strong>Kung tungkol sa mga pulutong, yaong mga nauuna sa kaniya at yaong mga sumusunod ay patuloy na sumisigaw: “Magligtas ka, aming dalangin, sa Anak ni David! Pinagpala siya na dumarating sa pangalan ni Jehova! Magligtas ka sa kaniya, aming dalangin, sa kaitaasan!” <strong><sup>10 </sup></strong>Ngayon nang pumasok siya sa Jerusalem, ang buong lunsod ay nagkagulo, na nagsasabi: “Sino ito?” <strong><sup>11 </sup></strong>Ang mga pulutong ay patuloy na nagsasabi: “Ito ang propetang si Jesus, mula sa Nazaret ng Galilea!”</p><p></p></div>
<div class="extScrpCite"><p><a href="026_SEC-.16A.xhtml#citationsource7">^ <strong>(Mar. 11:1-11)</strong></a> <span id="citation7"></span>Ngayon nang papalapit na sila sa Jerusalem, sa Betfage at Betania sa Bundok ng mga Olibo, isinugo niya ang dalawa sa kaniyang mga alagad <strong><sup>2 </sup></strong>at sinabi sa kanila: “Pumaroon kayo sa nayon na abot-tanaw ninyo, at sa sandaling makapasok kayo roon ay masusumpungan ninyo ang isang bisiro na nakatali, na hindi pa nauupuan ng sinuman sa sangkatauhan; kalagan ninyo iyon at dalhin. <strong><sup>3 </sup></strong>At kung ang sinuman ay magsabi sa inyo, ‘Bakit ninyo ito ginagawa?’ sabihin ninyo, ‘Kailangan ito ng Panginoon, at karaka-rakang ipadadala iyon dito.’ ” <strong><sup>4 </sup></strong>Kaya umalis sila at nasumpungan ang bisiro na nakatali sa may pintuan, sa labas na nasa tabing lansangan, at kinalagan nila ito. <strong><sup>5 </sup></strong>Ngunit ang ilan sa mga nakatayo roon ay nagsimulang magsabi sa kanila: “Ano ang ginagawa ninyo na kinakalagan ang bisiro?” <strong><sup>6 </sup></strong>Sinabi nila sa mga ito ang gaya ng sinabi ni Jesus; at hinayaan nila silang makaalis. <strong><sup>7 </sup></strong>At dinala nila kay Jesus ang bisiro, at ipinatong nila rito ang kanilang mga panlabas na kasuutan, at inupuan niya ito. <strong><sup>8 </sup></strong>Gayundin, inilatag ng marami ang kanilang mga panlabas na kasuutan sa daan, ngunit ang iba ay pumutol ng madahong mga sanga mula sa mga parang. <strong><sup>9 </sup></strong>At yaong mga nauuna at yaong mga sumusunod sa likuran ay patuloy na sumisigaw: “Magligtas ka, aming dalangin! Pinagpala siya na dumarating sa pangalan ni Jehova! <strong><sup>10 </sup></strong>Pinagpala ang dumarating na kaharian ng ating amang si David! Magligtas ka, aming dalangin, sa kaitaasan!” <strong><sup>11 </sup></strong>At pumasok siya sa Jerusalem, sa templo; at tumingin siya sa palibot sa lahat ng mga bagay, at, palibhasa’y malalim na ang oras, lumabas siya patungong Betania kasama ang labindalawa.</p><p></p></div>
<div class="extScrpCite"><p><a href="026_SEC-.16A.xhtml#citationsource8">^ <strong>(Luc. 19:29-44)</strong></a> <span id="citation8"></span>At nang malapit na siya sa Betfage at Betania sa bundok na tinatawag na Bundok ng mga Olibo, nagsugo siya ng dalawa sa mga alagad, <strong><sup>30 </sup></strong>na sinasabi: “Pumaroon kayo sa nayon na abot-tanaw ninyo, at pagpasok ninyo roon ay masusumpungan ninyo ang isang bisiro na nakatali, na hindi pa kailanman nauupuan ng sinuman sa sangkatauhan. Kalagan ninyo iyon at dalhin. <strong><sup>31 </sup></strong>Ngunit kung ang sinuman ay magtanong sa inyo, ‘Bakit ninyo iyan kinakalagan?’ magsasalita kayo sa ganitong paraan, ‘Kailangan ito ng Panginoon.’ ” <strong><sup>32 </sup></strong>Kaya yaong mga isinugo ay lumisan at nasumpungan itong gaya ng sinabi niya sa kanila. <strong><sup>33 </sup></strong>Ngunit habang kinakalagan nila ang bisiro ay sinabi sa kanila ng mga may-ari nito: “Bakit ninyo kinakalagan ang bisiro?” <strong><sup>34 </sup></strong>Sinabi nila: “Kailangan ito ng Panginoon.” <strong><sup>35 </sup></strong>At dinala nila iyon kay Jesus, at inihagis nila sa ibabaw ng bisiro ang kanilang mga panlabas na kasuutan at pinasakay si Jesus sa ibabaw nito. <strong><sup>36 </sup></strong>Habang humahayo siya ay patuloy nilang inilalatag ang kanilang mga panlabas na kasuutan sa daan. <strong><sup>37 </sup></strong>Nang sandaling malapit na siya sa daang pababa sa Bundok ng mga Olibo ang buong karamihan ng mga alagad ay nagsimulang magsaya at pumuri sa Diyos sa malakas na tinig may kinalaman sa lahat ng makapangyarihang mga gawa na kanilang nakita, <strong><sup>38 </sup></strong>na sinasabi: “Pinagpala ang Isa na dumarating bilang Hari sa pangalan ni Jehova! Kapayapaan sa langit, at kaluwalhatian sa pinakamatataas na dako!” <strong><sup>39 </sup></strong>Gayunman, ang ilan sa mga Pariseo mula sa pulutong ay nagsabi sa kaniya: “Guro, sawayin mo ang iyong mga alagad.” <strong><sup>40 </sup></strong>Ngunit bilang tugon ay sinabi niya: “Sinasabi ko sa inyo, Kung ang mga ito ay mananatiling tahimik, ang mga bato ang sisigaw.” <strong><sup>41 </sup></strong>At nang malapit na siya, tinanaw niya ang lunsod at tinangisan ito, <strong><sup>42 </sup></strong>na sinasabi: “Kung ikaw, ikaw nga, ay nakaunawa sana sa araw na ito ng mga bagay na may kinalaman sa kapayapaan—ngunit ngayon ay ikinubli na ang mga iyon mula sa iyong mga mata. <strong><sup>43 </sup></strong>Sapagkat ang mga araw ay darating sa iyo na ang iyong mga kaaway ay magtatayo sa paligid mo ng kuta na may mga tulos na matutulis at palilibutan ka at pipighatiin ka sa bawat panig, <strong><sup>44 </sup></strong>at ikaw at ang iyong mga anak sa loob mo ay isusubsob nila sa lupa, at hindi sila mag-iiwan sa iyo ng bato sa ibabaw ng kapuwa bato, sapagkat hindi mo naunawaan ang panahon ng pagsisiyasat sa iyo.”</p><p></p></div>
<div class="extScrpCite"><p><a href="026_SEC-.16A.xhtml#citationsource14">^ <strong>(Juan 12:20-50)</strong></a> <span id="citation14"></span>Mayroon ngang ilang Griego na kasama ng mga umahon upang sumamba sa kapistahan. <strong><sup>21 </sup></strong>Sa gayon, lumapit ang mga ito kay Felipe na mula sa Betsaida ng Galilea, at nagsimula silang humiling sa kaniya, na sinasabi: “Ginoo, nais naming makita si Jesus.” <strong><sup>22 </sup></strong>Pumaroon si Felipe at sinabi kay Andres. Pumaroon si Andres at si Felipe at sinabi kay Jesus. <strong><sup>23 </sup></strong>Ngunit sumagot si Jesus sa kanila, na sinasabi: “Dumating na ang oras upang luwalhatiin ang Anak ng tao. <strong><sup>24 </sup></strong>Katotohanang-katotohanang sinasabi ko sa inyo, Malibang ang isang butil ng trigo ay mahulog sa lupa at mamatay, nananatili itong isang butil lamang; ngunit kung ito ay mamatay, kung gayon ay namumunga ito ng marami. <strong><sup>25 </sup></strong>Siya na may paggiliw sa kaniyang kaluluwa ang pupuksa nito, ngunit siya na napopoot sa kaniyang kaluluwa sa sanlibutang ito ang mag-iingat nito para sa buhay na walang hanggan. <strong><sup>26 </sup></strong>Kung ang sinuman ay maglilingkod sa akin, sumunod siya sa akin, at kung saan ako naroon ay doroon din ang aking lingkod. Kung ang sinuman ay maglilingkod sa akin, pararangalan siya ng Ama. <strong><sup>27 </sup></strong>Ngayon ay nababagabag ang aking kaluluwa, at ano ang sasabihin ko? Ama, iligtas mo ako mula sa oras na ito. Gayunpaman, ito ang dahilan kung bakit ako dumating sa oras na ito. <strong><sup>28 </sup></strong>Ama, luwalhatiin mo ang iyong pangalan.” Sa gayon ay isang tinig ang nanggaling sa langit: “Kapuwa ko ito niluwalhati at luluwalhatiing muli.” <strong><sup>29 </sup></strong>Kaya ang pulutong na nakatayo sa paligid at nakarinig nito ay nagsabing kumulog nga. Ang iba ay nagsabi: “Isang anghel ang nagsalita sa kaniya.” <strong><sup>30 </sup></strong>Bilang sagot ay sinabi ni Jesus: “Ang tinig na ito ay dumating, hindi dahil sa akin, kundi dahil sa inyo. <strong><sup>31 </sup></strong>Ngayon ay may paghatol sa sanlibutang ito; ngayon ay palalayasin ang tagapamahala ng sanlibutang ito. <strong><sup>32 </sup></strong>At gayunman, kung itataas ako mula sa lupa, ilalapit ko sa akin ang lahat ng uri ng tao.” <strong><sup>33 </sup></strong>Talagang sinasabi niya ito upang ipahiwatig kung anong uri ng kamatayan ang malapit na niyang ikamatay. <strong><sup>34 </sup></strong>Sa gayon ay sumagot sa kaniya ang pulutong: “Narinig namin mula sa Kautusan na ang Kristo ay nananatili magpakailanman; at paano ngang sinasabi mo na ang Anak ng tao ay kailangang itaas? Sino itong Anak ng tao?” <strong><sup>35 </sup></strong>Sa gayon ay sinabi ni Jesus sa kanila: “Ang liwanag ay mapapasagitna ninyo nang kaunting panahon pa. Lumakad kayo habang nasa inyo ang liwanag, upang hindi manaig sa inyo ang kadiliman; at siya na lumalakad sa kadiliman ay hindi nakaaalam kung saan siya paroroon. <strong><sup>36 </sup></strong>Habang nasa inyo ang liwanag, manampalataya kayo sa liwanag, upang maging mga anak ng liwanag.” Sinalita ni Jesus ang mga bagay na ito at umalis at nagtago mula sa kanila. <strong><sup>37 </sup></strong>Ngunit bagaman nakagawa na siya ng napakaraming tanda sa harap nila, hindi sila nananampalataya sa kaniya, <strong><sup>38 </sup></strong>anupat natupad ang salita ni Isaias na propeta na sinabi niya: “Jehova, sino ang nanampalataya sa bagay na narinig namin? At kung tungkol sa bisig ni Jehova, kanino ito naisiwalat?” <strong><sup>39 </sup></strong>Ang dahilan kung bakit sila hindi makapaniwala ay sapagkat muling sinabi ni Isaias: <strong><sup>40 </sup></strong>“Binulag niya ang kanilang mga mata at pinatigas niya ang kanilang mga puso, upang hindi nila makita ng kanilang mga mata at makuha ng kanilang mga puso ang diwa at manumbalik at mapagaling ko nga sila.” <strong><sup>41 </sup></strong>Sinabi ni Isaias ang mga bagay na ito sapagkat nakita nito ang kaniyang kaluwalhatian, at nagsalita ito tungkol sa kaniya. <strong><sup>42 </sup></strong>Gayunpaman, marami maging sa mga tagapamahala ang talagang nanampalataya sa kaniya, ngunit dahil sa mga Pariseo ay hindi nila siya ipinapahayag, upang hindi sila matiwalag mula sa sinagoga; <strong><sup>43 </sup></strong>sapagkat inibig nila ang kaluwalhatian ng tao nang higit pa kaysa sa kaluwalhatian ng Diyos. <strong><sup>44 </sup></strong>Gayunman, sumigaw si Jesus at nagsabi: “Siya na nananampalataya sa akin ay nananampalataya, hindi lamang sa akin, kundi sa kaniya rin na nagsugo sa akin; <strong><sup>45 </sup></strong>at siya na nakakakita sa akin ay nakakakita rin sa kaniya na nagsugo sa akin. <strong><sup>46 </sup></strong>Ako ay pumarito bilang liwanag sa sanlibutan, upang ang bawat isa na nananampalataya sa akin ay hindi manatili sa kadiliman. <strong><sup>47 </sup></strong>Ngunit kung ang sinuman ay dumirinig sa aking mga pananalita at hindi tumutupad sa mga iyon, hindi ko siya hinahatulan; sapagkat ako ay pumarito, hindi upang hatulan ang sanlibutan, kundi upang iligtas ang sanlibutan. <strong><sup>48 </sup></strong>Siya na nagwawalang-halaga sa akin at hindi tumatanggap sa aking mga pananalita ay may isa na hahatol sa kaniya. Ang salita na sinalita ko ang hahatol sa kaniya sa huling araw; <strong><sup>49 </sup></strong>sapagkat hindi ako nagsalita udyok ng aking sarili, kundi ang Ama na nagsugo sa akin ang mismong nagbigay sa akin ng utos kung ano ang sasabihin at kung ano ang sasalitain. <strong><sup>50 </sup></strong>Gayundin, alam kong ang kaniyang utos ay nangangahulugan ng buhay na walang hanggan. Samakatuwid ang mga bagay na aking sinasalita, kung paanong ang mga iyon ay sinabi sa akin ng Ama, gayon ko rin sinasalita ang mga iyon.”</p><p></p></div>
<div class="extScrpCite"><p><a href="026_SEC-.16A.xhtml#citationsource15">^ <strong>(Mat. 21:19-25:46)</strong></a> <span id="citation15"></span>At nakita niya ang isang puno ng igos sa tabi ng daan at nilapitan niya iyon, ngunit wala siyang nasumpungang anuman dito maliban lamang sa mga dahon, at sinabi niya rito: “Huwag ka nang panggalingan pa ng bunga magpakailanman.” At nalanta kaagad ang puno ng igos. <strong><sup>20 </sup></strong>Ngunit nang makita ito ng mga alagad, nagtaka sila, na nagsasabi: “Paano ngang nalanta kaagad ang puno ng igos?” <strong><sup>21 </sup></strong>Bilang sagot ay sinabi ni Jesus sa kanila: “Katotohanang sinasabi ko sa inyo, Kung may pananampalataya lamang kayo at hindi nag-aalinlangan, hindi lamang ninyo magagawa ang ginawa ko sa puno ng igos, kundi gayundin kung sasabihin ninyo sa bundok na ito, ‘Mabuhat ka at mapahagis sa dagat,’ iyon ay mangyayari. <strong><sup>22 </sup></strong>At lahat ng mga bagay na hihingin ninyo sa panalangin, taglay ang pananampalataya, ay tatanggapin ninyo.” <strong><sup>23 </sup></strong>Ngayon pagkapasok niya sa templo, ang mga punong saserdote at ang matatandang lalaki ng bayan ay lumapit sa kaniya habang nagtuturo siya at nagsabi: “Sa anong awtoridad ginagawa mo ang mga bagay na ito? At sino ang nagbigay sa iyo ng awtoridad na ito?” <strong><sup>24 </sup></strong>Bilang tugon ay sinabi ni Jesus sa kanila: “Tatanungin ko rin kayo ng isang bagay. Kung sasabihin ninyo iyon sa akin, sasabihin ko rin sa inyo kung sa anong awtoridad ginagawa ko ang mga bagay na ito: <strong><sup>25 </sup></strong>Ang bautismo ni Juan, saan ba ito nagmula? Mula sa langit o mula sa mga tao?” Ngunit nagsimula silang mangatuwiran sa kani-kanilang sarili, na nagsasabi: “Kung sasabihin natin, ‘Mula sa langit,’ sasabihin niya sa atin, ‘Kung gayon, bakit hindi kayo naniwala sa kaniya?’ <strong><sup>26 </sup></strong>Gayunman, kung sasabihin natin, ‘Mula sa mga tao,’ may pulutong tayong katatakutan, sapagkat itinuturing nilang lahat si Juan bilang isang propeta.” <strong><sup>27 </sup></strong>Kaya bilang sagot kay Jesus ay sinabi nila: “Hindi namin alam.” Sinabi naman niya sa kanila: “Hindi ko rin naman sasabihin sa inyo kung sa anong awtoridad ginagawa ko ang mga bagay na ito. <strong><sup>28 </sup></strong>“Ano sa palagay ninyo? Isang tao ang may dalawang anak. Paglapit sa una ay sinabi niya, ‘Anak, pumaroon ka ngayon at gumawa sa ubasan.’ <strong><sup>29 </sup></strong>Bilang sagot ay sinabi ng isang ito, ‘Paroroon ako, ginoo,’ ngunit hindi siya pumaroon. <strong><sup>30 </sup></strong>Sa paglapit sa ikalawa ay gayundin ang sinabi niya. Bilang tugon ay sinabi ng isang ito, ‘Hindi ako paroroon.’ Pagkatapos ay nagsisi siya at pumaroon. <strong><sup>31 </sup></strong>Alin sa dalawa ang gumawa ng kalooban ng kaniyang ama?” Sinabi nila: “Ang huli.” Sinabi ni Jesus sa kanila: “Katotohanang sinasabi ko sa inyo na ang mga maniningil ng buwis at ang mga patutot ay nauuna na sa inyo sa kaharian ng Diyos. <strong><sup>32 </sup></strong>Sapagkat si Juan ay dumating sa inyo sa daan ng katuwiran, ngunit hindi kayo naniwala sa kaniya. Gayunman, ang mga maniningil ng buwis at ang mga patutot ay naniwala sa kaniya, at kayo, bagaman nakita ninyo ito, ay hindi nagsisi pagkatapos upang maniwala sa kaniya. <strong><sup>33 </sup></strong>“Pakinggan ninyo ang isa pang ilustrasyon: May isang tao, isang may-bahay, na nagtanim ng isang ubasan at naglagay ng bakod sa palibot nito at humukay roon ng isang pisaan ng ubas at nagtayo ng isang tore, at ipinaubaya ito sa mga tagapagsaka, at naglakbay sa ibang bayan. <strong><sup>34 </sup></strong>Nang sumapit na ang kapanahunan ng mga bunga, isinugo niya ang kaniyang mga alipin sa mga tagapagsaka upang kunin ang kaniyang mga bunga. <strong><sup>35 </sup></strong>Gayunman, kinuha ng mga tagapagsaka ang kaniyang mga alipin, at ang isa ay kanilang binugbog, ang isa pa ay kanilang pinatay, ang isa pa ay kanilang binato. <strong><sup>36 </sup></strong>Muli ay nagsugo siya ng iba pang mga alipin, na higit pa kaysa sa una, ngunit gayundin ang ginawa nila sa mga ito. <strong><sup>37 </sup></strong>Sa kahuli-hulihan ay isinugo niya sa kanila ang kaniyang anak, na sinasabi, ‘Igagalang nila ang aking anak.’ <strong><sup>38 </sup></strong>Sa pagkakita sa anak ay sinabi ng mga tagapagsaka sa kani-kanilang sarili, ‘Ito ang tagapagmana; halikayo, patayin natin siya at kunin ang kaniyang mana!’ <strong><sup>39 </sup></strong>Sa gayon ay kinuha nila siya at itinapon sa labas ng ubasan at pinatay siya. <strong><sup>40 </sup></strong>Kaya nga, kapag dumating ang may-ari ng ubasan, ano ang gagawin niya sa mga tagapagsakang iyon?” <strong><sup>41 </sup></strong>Sinabi nila sa kaniya: “Sa dahilang sila ay masasama, magpapasapit siya ng masamang pagkapuksa sa kanila at ipauubaya ang ubasan sa ibang mga tagapagsaka, na magbibigay sa kaniya ng mga bunga kapag kapanahunan na ng mga ito.” <strong><sup>42 </sup></strong>Sinabi ni Jesus sa kanila: “Hindi ba ninyo kailanman nabasa sa Kasulatan, ‘Ang bato na itinakwil ng mga tagapagtayo ang siyang naging pangulong batong-panulok. Mula kay Jehova ay nangyari ito, at kagila-gilalas ito sa ating mga mata’? <strong><sup>43 </sup></strong>Ito ang dahilan kung bakit ko sinasabi sa inyo, Ang kaharian ng Diyos ay kukunin sa inyo at ibibigay sa isang bansang nagluluwal ng mga bunga nito. <strong><sup>44 </sup></strong>Gayundin, ang taong babagsak sa batong ito ay madudurog. Kung tungkol sa sinumang mababagsakan nito, pupulbusin siya nito.” <strong><sup>45 </sup></strong>Ngayon nang marinig ng mga punong saserdote at ng mga Pariseo ang kaniyang mga ilustrasyon, napansin nila na siya ay nagsasalita tungkol sa kanila. <strong><sup>46 </sup></strong>Ngunit, bagaman hinahangad nilang dakpin siya, natatakot sila sa mga pulutong, sapagkat itinuturing siya ng mga ito bilang isang propeta. </p><p><strong>22 </strong>Bilang karagdagang tugon ay muling naglahad si Jesus sa kanila ng mga ilustrasyon, na sinasabi: <strong><sup>2 </sup></strong>“Ang kaharian ng langit ay naging tulad ng isang tao, isang hari, na naghanda ng isang piging ng kasalan para sa kaniyang anak na lalaki. <strong><sup>3 </sup></strong>At isinugo niya ang kaniyang mga alipin upang tawagin yaong mga inanyayahan sa piging ng kasalan, ngunit ayaw nilang pumaroon. <strong><sup>4 </sup></strong>Muli ay nagsugo siya ng iba pang mga alipin, na sinasabi, ‘Sabihin ninyo roon sa mga inanyayahan: “Narito! Inihanda ko na ang aking tanghalian, ang aking mga toro at mga pinatabang hayop ay pinatay na, at ang lahat ng mga bagay ay nakahanda na. Halikayo sa piging ng kasalan.” ’ <strong><sup>5 </sup></strong>Ngunit walang pagkabahala silang umalis, ang isa sa kaniyang sariling bukid, ang isa pa sa kaniyang pangangalakal; <strong><sup>6 </sup></strong>ngunit ang iba, pagkasunggab sa kaniyang mga alipin, ay nakitungo sa kanila nang walang pakundangan at pinatay sila. <strong><sup>7 </sup></strong>“Ngunit napoot ang hari, at isinugo ang kaniyang mga hukbo at pinuksa ang mga mamamaslang na iyon at sinunog ang kanilang lunsod. <strong><sup>8 </sup></strong>Nang magkagayon ay sinabi niya sa kaniyang mga alipin, ‘Ang piging ng kasalan ay talagang nakahanda na, ngunit yaong mga inanyayahan ay hindi karapat-dapat. <strong><sup>9 </sup></strong>Kaya pumaroon kayo sa mga daan na papalabas ng lunsod, at sinumang masumpungan ninyo ay anyayahan ninyo sa piging ng kasalan.’ <strong><sup>10 </sup></strong>Alinsunod dito ay lumabas ang mga aliping iyon sa mga daan at tinipon ang lahat ng kanilang nasumpungan, kapuwa ang balakyot at ang mabuti; at ang silid para sa mga seremonya ng kasal ay napuno niyaong mga nakahilig sa mesa. <strong><sup>11 </sup></strong>“Nang pumasok ang hari upang siyasatin ang mga panauhin ay nakita niya roon ang isang taong hindi nadaramtan ng kasuutang pangkasal. <strong><sup>12 </sup></strong>Kaya sinabi niya sa kaniya, ‘Kaibigan, paano ka nakapasok dito na hindi nakagayak ng kasuutang pangkasal?’ Hindi siya nakapagsalita. <strong><sup>13 </sup></strong>Nang magkagayon ay sinabi ng hari sa kaniyang mga lingkod, ‘Gapusin ninyo siya sa kamay at paa at itapon siya sa kadiliman sa labas. Doon mangyayari ang kaniyang pagtangis at ang pagngangalit ng kaniyang mga ngipin.’ <strong><sup>14 </sup></strong>“Sapagkat marami ang inanyayahan, ngunit kakaunti ang pinili.” <strong><sup>15 </sup></strong>Nang magkagayon ang mga Pariseo ay humayo at nagsanggunian upang hulihin siya sa kaniyang pananalita. <strong><sup>16 </sup></strong>Kaya isinugo nila sa kaniya ang kanilang mga alagad, kasama ang mga tagasunod sa partido ni Herodes, na sinasabi: “Guro, alam naming ikaw ay tapat at nagtuturo ng daan ng Diyos sa katotohanan, at hindi ka nangingimi kaninuman, sapagkat hindi ka tumitingin sa panlabas na kaanyuan ng tao. <strong><sup>17 </sup></strong>Kaya nga, sabihin mo sa amin, Ano sa palagay mo? Kaayon ba ng kautusan na magbayad ng pangulong buwis kay Cesar o hindi?” <strong><sup>18 </sup></strong>Ngunit si Jesus, sa pagkaalam sa kanilang kabalakyutan, ay nagsabi: “Bakit ninyo ako inilalagay sa pagsubok, mga mapagpaimbabaw? <strong><sup>19 </sup></strong>Ipakita ninyo sa akin ang barya ng pangulong buwis.” Dinalhan nila siya ng isang denario. <strong><sup>20 </sup></strong>At sinabi niya sa kanila: “Kaninong larawan at sulat ito?” <strong><sup>21 </sup></strong>Sinabi nila: “Kay Cesar.” Nang magkagayon ay sinabi niya sa kanila: “Kung gayon, ibayad ninyo kay Cesar ang mga bagay na kay Cesar, ngunit sa Diyos ang mga bagay na sa Diyos.” <strong><sup>22 </sup></strong>Buweno, nang marinig nila iyon, sila ay namangha, at pagkaiwan sa kaniya ay umalis sila. <strong><sup>23 </sup></strong>Nang araw na iyon ang mga Saduceo, na nagsasabing walang pagkabuhay-muli, ay lumapit sa kaniya at nagtanong sa kaniya: <strong><sup>24 </sup></strong>“Guro, sinabi ni Moises, ‘Kung ang sinumang lalaki ay mamatay nang hindi nagkaroon ng anak, kukunin ng kaniyang kapatid na lalaki ang kaniyang asawa upang maging asawa at magbabangon ng supling para sa kaniyang kapatid.’ <strong><sup>25 </sup></strong>Ngayon ay may pitong magkakapatid na lalaki sa amin; at ang una ay nag-asawa at namatay, at, sa hindi pagkakaroon ng supling, naiwan niya ang kaniyang asawa sa kaniyang kapatid na lalaki. <strong><sup>26 </sup></strong>Gayundin ang nangyari sa ikalawa at sa ikatlo, hanggang sa lahat ng pito. <strong><sup>27 </sup></strong>Kahuli-hulihan sa lahat ay namatay ang babae. <strong><sup>28 </sup></strong>Dahil dito, sa pagkabuhay-muli, kanino sa pito siya magiging asawa? Sapagkat kinuha siya nilang lahat.” <strong><sup>29 </sup></strong>Bilang tugon ay sinabi ni Jesus sa kanila: “Nagkakamali kayo, sapagkat hindi ninyo alam ang Kasulatan ni ang kapangyarihan ng Diyos; <strong><sup>30 </sup></strong>sapagkat sa pagkabuhay-muli ay hindi mag-aasawa ang mga lalaki ni ibibigay man sa pag-aasawa ang mga babae, kundi sila ay gaya ng mga anghel sa langit. <strong><sup>31 </sup></strong>Kung tungkol sa pagkabuhay-muli ng mga patay, hindi ba ninyo nabasa kung ano ang sinalita sa inyo ng Diyos, na nagsasabi, <strong><sup>32 </sup></strong>‘Ako ang Diyos ni Abraham at ang Diyos ni Isaac at ang Diyos ni Jacob’? Siya ang Diyos, hindi ng mga patay, kundi ng mga buháy.” <strong><sup>33 </sup></strong>Sa pagkarinig niyaon, ang mga pulutong ay lubhang namangha sa kaniyang turo. <strong><sup>34 </sup></strong>Pagkatapos na marinig ng mga Pariseo na napatahimik niya ang mga Saduceo, sila ay sama-samang pumaroon bilang isang pangkat. <strong><sup>35 </sup></strong>At ang isa sa kanila, na bihasa sa Kautusan, ay nagtanong, na sinusubukan siya: <strong><sup>36 </sup></strong>“Guro, alin ang pinakadakilang utos sa Kautusan?” <strong><sup>37 </sup></strong>Sinabi niya sa kaniya: “ ‘Iibigin mo si Jehova na iyong Diyos nang iyong buong puso at nang iyong buong kaluluwa at nang iyong buong pag-iisip.’ <strong><sup>38 </sup></strong>Ito ang pinakadakila at unang utos. <strong><sup>39 </sup></strong>Ang ikalawa, na tulad niyaon, ay ito, ‘Iibigin mo ang iyong kapuwa gaya ng iyong sarili.’ <strong><sup>40 </sup></strong>Sa dalawang utos na ito ay nakasalalay ang buong Kautusan, at ang mga Propeta.” <strong><sup>41 </sup></strong>Ngayon samantalang natitipon ang mga Pariseo ay tinanong sila ni Jesus: <strong><sup>42 </sup></strong>“Ano ang palagay ninyo tungkol sa Kristo? Kaninong anak siya?” Sinabi nila sa kaniya: “Kay David.” <strong><sup>43 </sup></strong>Sinabi niya sa kanila: “Paano nga, kung gayon, na si David sa ilalim ng pagkasi ay tinatawag siyang ‘Panginoon,’ na sinasabi, <strong><sup>44 </sup></strong>‘Sinabi ni Jehova sa aking Panginoon: “Umupo ka sa aking kanan hanggang sa ilagay ko ang iyong mga kaaway sa ilalim ng iyong mga paa” ’? <strong><sup>45 </sup></strong>Samakatuwid, kung si David ay tumatawag sa kaniya na ‘Panginoon,’ paanong siya ay kaniyang anak?” <strong><sup>46 </sup></strong>At walang sinuman ang nakapagsabi ng isa mang salita bilang tugon sa kaniya, ni may sinumang nangahas mula nang araw na iyon na magtanong pa sa kaniya. </p><p><strong>23 </strong>Nang magkagayon ay nagsalita si Jesus sa mga pulutong at sa kaniyang mga alagad, na sinasabi: <strong><sup>2 </sup></strong>“Ang mga eskriba at ang mga Pariseo ay umupo sa upuan ni Moises. <strong><sup>3 </sup></strong>Kaya lahat ng mga bagay na sinasabi nila sa inyo ay gawin ninyo at tuparin, ngunit huwag ninyong gawin ang ayon sa kanilang mga gawa, sapagkat sinasabi nila ngunit hindi isinasagawa. <strong><sup>4 </sup></strong>Nagbibigkis sila ng mabibigat na pasan at ipinapasan ang mga ito sa mga balikat ng mga tao, ngunit ayaw man lamang nilang galawin ang mga ito ng kanilang daliri. <strong><sup>5 </sup></strong>Lahat ng mga gawa na kanilang ginagawa ay ginagawa nila upang makita ng mga tao; sapagkat pinalalapad nila ang mga sisidlan [na naglalaman ng kasulatan] na isinusuot nila bilang pananggalang, at pinalalaki ang mga palawit ng kanilang mga kasuutan. <strong><sup>6 </sup></strong>Nais nila ang pinakatanyag na dako sa mga hapunan at ang mga upuan sa unahan sa mga sinagoga, <strong><sup>7 </sup></strong>at ang mga pagbati sa mga pamilihan at ang tawagin ng mga tao na Rabbi. <strong><sup>8 </sup></strong>Ngunit kayo, huwag kayong patawag na Rabbi, sapagkat iisa ang inyong guro, samantalang lahat kayo ay magkakapatid. <strong><sup>9 </sup></strong>Isa pa, huwag ninyong tawaging inyong ama ang sinuman sa lupa, sapagkat iisa ang inyong Ama, ang Isa na makalangit. <strong><sup>10 </sup></strong>Ni huwag kayong patawag na ‘mga lider,’ sapagkat ang inyong Lider ay iisa, ang Kristo. <strong><sup>11 </sup></strong>Ngunit ang pinakadakila sa inyo ay magiging lingkod ninyo. <strong><sup>12 </sup></strong>Sinumang nagtataas ng kaniyang sarili ay ibababa, at sinumang nagbababa ng kaniyang sarili ay itataas. <strong><sup>13 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat isinasara ninyo ang kaharian ng langit sa harap ng mga tao; sapagkat kayo mismo ay hindi pumapasok, ni pinahihintulutan man ninyong makapasok yaong mga papasok na. <strong><sup>14 </sup></strong>—— <strong><sup>15 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat tinatawid ninyo ang dagat at ang tuyong lupa upang gawing proselita ang isa, at kapag naging gayon siya ay pinangyayari ninyong mapahanay siya ukol sa Gehenna na makalawang ulit pa kaysa sa inyong sarili. <strong><sup>16 </sup></strong>“Sa aba ninyo, mga bulag na tagaakay, na nagsasabi, ‘Kung ipanumpa ng sinuman ang templo, ito ay walang anuman; ngunit kung ipanumpa ng sinuman ang ginto ng templo, siya ay mananagot.’ <strong><sup>17 </sup></strong>Mga mangmang at mga bulag! Alin, sa katunayan, ang mas dakila, ang ginto o ang templo na nagpabanal sa ginto? <strong><sup>18 </sup></strong>Gayundin, ‘Kung ipanumpa ng sinuman ang altar, ito ay walang anuman; ngunit kung ipanumpa ng sinuman ang kaloob sa ibabaw nito, siya ay mananagot.’ <strong><sup>19 </sup></strong>Mga bulag! Alin, sa katunayan, ang mas dakila, ang kaloob o ang altar na nagpapabanal sa kaloob? <strong><sup>20 </sup></strong>Kaya siya na ipinanunumpa ang altar ay ipinanunumpa ito at ang lahat ng mga bagay sa ibabaw nito; <strong><sup>21 </sup></strong>at siya na ipinanunumpa ang templo ay ipinanunumpa ito at yaong nananahanan dito; <strong><sup>22 </sup></strong>at siya na ipinanunumpa ang langit ay ipinanunumpa ang trono ng Diyos at yaong nakaupo rito. <strong><sup>23 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat ibinibigay ninyo ang ikasampu ng yerbabuena at ng eneldo at ng komino, ngunit winalang-halaga ninyo ang mas mabibigat na bagay ng Kautusan, samakatuwid nga, katarungan at awa at katapatan. Ang mga bagay na ito ay kinakailangang gawin, gayunma’y huwag waling-halaga ang iba pang mga bagay. <strong><sup>24 </sup></strong>Mga bulag na tagaakay, na sumasala ng niknik ngunit lumululon ng kamelyo! <strong><sup>25 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat nililinis ninyo ang labas ng kopa at ng pinggan, ngunit sa loob ay punô ang mga ito ng pandarambong at pagmamalabis. <strong><sup>26 </sup></strong>Bulag na Pariseo, linisin mo muna ang loob ng kopa at ng pinggan, upang ang labas nito ay maging malinis din. <strong><sup>27 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat nakakahalintulad kayo ng mga pinaputing libingan, na sa labas nga ay nagtitinging maganda ngunit sa loob ay punô ng mga buto ng mga taong patay at ng bawat uri ng karumihan. <strong><sup>28 </sup></strong>Sa gayong paraan kayo rin, sa labas nga, ay nagtitinging matuwid sa mga tao, ngunit sa loob ay punô kayo ng pagpapaimbabaw at katampalasanan. <strong><sup>29 </sup></strong>“Sa aba ninyo, mga eskriba at mga Pariseo, mga mapagpaimbabaw! sapagkat itinatayo ninyo ang mga libingan ng mga propeta at pinapalamutian ang mga alaalang libingan ng mga matuwid, <strong><sup>30 </sup></strong>at sinasabi ninyo, ‘Kung kami ay nasa mga araw ng aming mga ninuno, hindi kami magiging kabahagi nila sa dugo ng mga propeta.’ <strong><sup>31 </sup></strong>Samakatuwid ay nagpapatotoo kayo laban sa inyong sarili na kayo ay mga anak niyaong mga pumaslang sa mga propeta. <strong><sup>32 </sup></strong>Kung gayon nga, punuin ninyo ang panukat ng inyong mga ninuno. <strong><sup>33 </sup></strong>“Mga serpiyente, supling ng mga ulupong, paano kayo makatatakas mula sa kahatulan ng Gehenna? <strong><sup>34 </sup></strong>Sa dahilang ito, narito, nagsusugo ako sa inyo ng mga propeta at mga taong marurunong at mga pangmadlang tagapagturo. Ang ilan sa kanila ay inyong papatayin at ibabayubay, at ang ilan sa kanila ay inyong hahagupitin sa inyong mga sinagoga at pag-uusigin sa lunsod-lunsod; <strong><sup>35 </sup></strong>upang dumating sa inyo ang lahat ng dugong matuwid na ibinubo sa lupa, mula sa dugo ng matuwid na si Abel hanggang sa dugo ni Zacarias na anak ni Barakias, na pinaslang ninyo sa pagitan ng santuwaryo at ng altar. <strong><sup>36 </sup></strong>Katotohanang sinasabi ko sa inyo, Ang lahat ng mga bagay na ito ay darating sa salinlahing ito. <strong><sup>37 </sup></strong>“Jerusalem, Jerusalem, ang pumapatay ng mga propeta at bumabato sa mga isinugo sa kaniya,—kay dalas na ninais kong tipunin ang iyong mga anak, kung paanong tinitipon ng inahing manok ang kaniyang mga sisiw sa ilalim ng kaniyang mga pakpak! Ngunit hindi ninyo ibig. <strong><sup>38 </sup></strong>Narito! Ang inyong bahay ay pinababayaan sa inyo. <strong><sup>39 </sup></strong>Sapagkat sinasabi ko sa inyo, Hindi na ninyo ako makikita sa anumang paraan mula ngayon hanggang sa inyong sabihin, ‘Pinagpala siya na dumarating sa pangalan ni Jehova!’ ” </p><p><strong>24 </strong>Paglisan ngayon, si Jesus ay yumaon na mula sa templo, ngunit lumapit ang kaniyang mga alagad upang ipakita sa kaniya ang mga gusali ng templo. <strong><sup>2 </sup></strong>Bilang tugon ay sinabi niya sa kanila: “Hindi ba ninyo nakikita ang lahat ng mga bagay na ito? Katotohanang sinasabi ko sa inyo, Sa anumang paraan ay hindi maiiwan dito ang isang bato sa ibabaw ng kapuwa bato na hindi ibabagsak.” <strong><sup>3 </sup></strong>Samantalang nakaupo siya sa Bundok ng mga Olibo, ang mga alagad ay lumapit sa kaniya nang sarilinan, na nagsasabi: “Sabihin mo sa amin, Kailan mangyayari ang mga bagay na ito, at ano ang magiging tanda ng iyong pagkanaririto at ng katapusan ng sistema ng mga bagay?” <strong><sup>4 </sup></strong>At bilang sagot ay sinabi ni Jesus sa kanila: “Mag-ingat kayo na walang sinuman ang magligaw sa inyo; <strong><sup>5 </sup></strong>sapagkat marami ang darating salig sa aking pangalan, na nagsasabi, ‘Ako ang Kristo,’ at ililigaw ang marami. <strong><sup>6 </sup></strong>Makaririnig kayo ng mga digmaan at mga ulat ng mga digmaan; tiyakin ninyo na hindi kayo masindak. Sapagkat ang mga bagay na ito ay kailangang maganap, ngunit hindi pa ang wakas. <strong><sup>7 </sup></strong>“Sapagkat ang bansa ay titindig laban sa bansa at ang kaharian laban sa kaharian, at magkakaroon ng mga kakapusan sa pagkain at mga lindol sa iba’t ibang dako. <strong><sup>8 </sup></strong>Ang lahat ng mga bagay na ito ay pasimula ng mga hapdi ng kabagabagan. <strong><sup>9 </sup></strong>“Kung magkagayon ay ibibigay kayo ng mga tao sa kapighatian at papatayin kayo, at kayo ay magiging mga tudlaan ng pagkapoot ng lahat ng mga bansa dahil sa aking pangalan. <strong><sup>10 </sup></strong>Kung magkagayon, marami rin ang matitisod at magkakanulo sa isa’t isa at mapopoot sa isa’t isa. <strong><sup>11 </sup></strong>At maraming bulaang propeta ang babangon at magliligaw ng marami; <strong><sup>12 </sup></strong>at dahil sa paglago ng katampalasanan ang pag-ibig ng nakararami ay lalamig. <strong><sup>13 </sup></strong>Ngunit siya na nakapagbata hanggang sa wakas ang siyang maliligtas. <strong><sup>14 </sup></strong>At ang mabuting balitang ito ng kaharian ay ipangangaral sa buong tinatahanang lupa bilang patotoo sa lahat ng mga bansa; at kung magkagayon ay darating ang wakas. <strong><sup>15 </sup></strong>“Kaya nga, kapag nakita ninyo ang kasuklam-suklam na bagay na sanhi ng pagkatiwangwang, na tinukoy sa pamamagitan ni Daniel na propeta, na nakatayo sa isang dakong banal, (gumamit ng kaunawaan ang mambabasa,) <strong><sup>16 </sup></strong>kung magkagayon yaong mga nasa Judea ay magsimula nang tumakas patungo sa mga bundok. <strong><sup>17 </sup></strong>Ang tao na nasa bubungan ng bahay ay huwag bumaba upang kunin ang mga pag-aari mula sa kaniyang bahay; <strong><sup>18 </sup></strong>at ang tao na nasa bukid ay huwag bumalik sa bahay upang kunin ang kaniyang panlabas na kasuutan. <strong><sup>19 </sup></strong>Sa aba ng mga babaing nagdadalang-tao at niyaong mga nagpapasuso ng sanggol sa mga araw na iyon! <strong><sup>20 </sup></strong>Patuloy na manalangin na ang pagtakas ninyo ay huwag mangyari sa panahon ng taglamig, ni sa araw ng sabbath; <strong><sup>21 </sup></strong>sapagkat kung magkagayon ay magkakaroon ng malaking kapighatian gaya ng hindi pa nangyayari mula nang pasimula ng sanlibutan hanggang sa ngayon, hindi, ni mangyayari pang muli. <strong><sup>22 </sup></strong>Sa katunayan, malibang paikliin ang mga araw na iyon, walang laman ang maliligtas; ngunit dahil sa mga pinili ay paiikliin ang mga araw na iyon. <strong><sup>23 </sup></strong>“Kung magkagayon kung ang sinuman ay magsabi sa inyo, ‘Narito! Naririto ang Kristo,’ o, ‘Naroroon!’ huwag ninyo itong paniwalaan. <strong><sup>24 </sup></strong>Sapagkat ang mga bulaang Kristo at ang mga bulaang propeta ay babangon at magbibigay ng mga dakilang tanda at mga kababalaghan upang iligaw, kung maaari, maging ang mga pinili. <strong><sup>25 </sup></strong>Narito! Patiuna ko na kayong binabalaan. <strong><sup>26 </sup></strong>Kaya nga, kung ang mga tao ay magsabi sa inyo, ‘Narito! Siya ay nasa ilang,’ huwag kayong lumabas; ‘Narito! Siya ay nasa pinakaloob na mga silid,’ huwag ninyo itong paniwalaan. <strong><sup>27 </sup></strong>Sapagkat kung paanong ang kidlat ay lumalabas mula sa mga silanganing bahagi at nagliliwanag hanggang sa mga kanluraning bahagi, magiging gayon ang pagkanaririto ng Anak ng tao. <strong><sup>28 </sup></strong>Kung saan naroon ang bangkay, doon matitipon ang mga agila. <strong><sup>29 </sup></strong>“Kaagad pagkatapos ng kapighatian sa mga araw na iyon ang araw ay magdidilim, at ang buwan ay hindi magbibigay ng kaniyang liwanag, at ang mga bituin ay mahuhulog mula sa langit, at ang mga kapangyarihan ng mga langit ay mayayanig. <strong><sup>30 </sup></strong>At kung magkagayon ang tanda ng Anak ng tao ay lilitaw sa langit, at kung magkagayon ay dadagukan ng lahat ng mga tribo sa lupa ang kanilang sarili sa pananaghoy, at makikita nila ang Anak ng tao na dumarating na nasa mga ulap sa langit taglay ang kapangyarihan at dakilang kaluwalhatian. <strong><sup>31 </sup></strong>At isusugo niya ang kaniyang mga anghel na may malakas na tunog ng trumpeta, at titipunin nila ang kaniyang mga pinili mula sa apat na hangin, mula sa isang dulo ng langit hanggang sa kabilang dulo nito. <strong><sup>32 </sup></strong>“Ngayon ay matuto kayo ng puntong ito mula sa puno ng igos bilang ilustrasyon: Sa sandaling ang mga bagong sanga nito ay tumutubong murà at nagsisibol ito ng mga dahon, alam ninyo na malapit na ang tag-araw. <strong><sup>33 </sup></strong>Gayundin naman kayo, kapag nakita ninyo ang lahat ng mga bagay na ito, alamin ninyo na siya ay malapit na at nasa mga pintuan na. <strong><sup>34 </sup></strong>Katotohanang sinasabi ko sa inyo na ang salinlahing ito ay hindi lilipas sa anumang paraan hanggang sa maganap ang lahat ng mga bagay na ito. <strong><sup>35 </sup></strong>Ang langit at lupa ay lilipas, ngunit ang aking mga salita ay hindi sa anumang paraan lilipas. <strong><sup>36 </sup></strong>“May kinalaman sa araw at oras na iyon ay walang sinuman ang nakaaalam, kahit ang mga anghel sa mga langit kahit ang Anak, kundi ang Ama lamang. <strong><sup>37 </sup></strong>Sapagkat kung paano ang mga araw ni Noe, magiging gayon ang pagkanaririto ng Anak ng tao. <strong><sup>38 </sup></strong>Sapagkat gaya nila noong mga araw na iyon bago ang baha, na kumakain at umiinom, ang mga lalaki ay nag-aasawa at ang mga babae ay ibinibigay sa pag-aasawa, hanggang sa araw na pumasok si Noe sa arka; <strong><sup>39 </sup></strong>at hindi sila nagbigay-pansin hanggang sa dumating ang baha at tinangay silang lahat, magiging gayon ang pagkanaririto ng Anak ng tao. <strong><sup>40 </sup></strong>Kung magkagayon dalawang lalaki ang mapapasabukid: ang isa ay kukunin at ang isa naman ay iiwan; <strong><sup>41 </sup></strong>dalawang babae ang maggigiling sa gilingang pangkamay: ang isa ay kukunin at ang isa naman ay iiwan. <strong><sup>42 </sup></strong>Patuloy kayong magbantay, kung gayon, dahil hindi ninyo alam kung anong araw darating ang inyong Panginoon. <strong><sup>43 </sup></strong>“Ngunit alamin ninyo ang bagay na ito, na kung nalaman lamang ng may-bahay kung sa anong pagbabantay darating ang magnanakaw, nanatili sana siyang gising at hindi pumayag na malooban ang kaniyang bahay. <strong><sup>44 </sup></strong>Dahil dito ay maging handa rin kayo, sapagkat sa oras na hindi ninyo iniisip, ang Anak ng tao ay darating. <strong><sup>45 </sup></strong>“Sino talaga ang tapat at maingat na alipin na inatasan ng kaniyang panginoon sa kaniyang mga lingkod ng sambahayan, upang magbigay sa kanila ng kanilang pagkain sa tamang panahon? <strong><sup>46 </sup></strong>Maligaya ang aliping iyon kung sa pagdating ng kaniyang panginoon ay masumpungan siyang gayon ang ginagawa! <strong><sup>47 </sup></strong>Katotohanang sinasabi ko sa inyo, Aatasan niya siya sa lahat ng kaniyang mga pag-aari. <strong><sup>48 </sup></strong>“Ngunit kung sakaling ang masamang aliping iyon ay magsabi sa kaniyang puso, ‘Ang aking panginoon ay nagluluwat,’ <strong><sup>49 </sup></strong>at magsimulang mambugbog ng kaniyang mga kapuwa alipin at kumain at uminom na kasama ng mga kilaláng lasenggo, <strong><sup>50 </sup></strong>ang panginoon ng aliping iyon ay darating sa araw na hindi niya inaasahan at sa oras na hindi niya nalalaman, <strong><sup>51 </sup></strong>at parurusahan siya nang napakatindi at itatakda sa kaniya ang kaniyang bahagi na kasama ng mga mapagpaimbabaw. Doon mangyayari ang kaniyang pagtangis at ang pagngangalit ng kaniyang mga ngipin. </p><p><strong>25 </strong>“Kung magkagayon ang kaharian ng langit ay magiging tulad ng sampung dalaga na kumuha ng kanilang mga lampara at lumabas upang salubungin ang kasintahang lalaki. <strong><sup>2 </sup></strong>Ang lima sa kanila ay mga mangmang, at ang lima ay maiingat. <strong><sup>3 </sup></strong>Sapagkat dinala ng mga mangmang ang kanilang mga lampara ngunit hindi sila nagdala ng langis, <strong><sup>4 </sup></strong>samantalang ang maiingat ay nagdala ng langis sa kanilang mga lalagyan kasama ng kanilang mga lampara. <strong><sup>5 </sup></strong>Habang ang kasintahang lalaki ay nagluluwat, silang lahat ay inantok at nakatulog. <strong><sup>6 </sup></strong>Nang mismong kalagitnaan na ng gabi ay may bumangong sigaw, ‘Narito na ang kasintahang lalaki! Lumabas kayo upang salubungin siya.’ <strong><sup>7 </sup></strong>Nang magkagayon ay tumindig ang lahat ng mga dalagang iyon at inayos ang kanilang mga lampara. <strong><sup>8 </sup></strong>Ang mga mangmang ay nagsabi sa maiingat, ‘Bigyan ninyo kami ng ilang bahagi ng inyong langis, dahil ang aming mga lampara ay malapit nang mamatay.’ <strong><sup>9 </sup></strong>Ang maiingat ay sumagot sa mga salitang, ‘Baka hindi makasapat para sa amin at sa inyo. Sa halip, pumaroon kayo sa mga nagtitinda niyaon at bumili kayo para sa inyo.’ <strong><sup>10 </sup></strong>Samantalang sila ay pumaparoon upang bumili, ang kasintahang lalaki ay dumating, at ang mga dalagang nakahanda ay pumasok na kasama niya sa piging ng kasalan; at isinara ang pinto. <strong><sup>11 </sup></strong>Pagkatapos ang iba sa mga dalaga ay dumating din, na nagsasabi, ‘Ginoo, ginoo, pagbuksan mo kami!’ <strong><sup>12 </sup></strong>Bilang sagot ay sinabi niya, ‘Sinasabi ko sa inyo ang katotohanan, Hindi ko kayo kilala.’ <strong><sup>13 </sup></strong>“Patuloy kayong magbantay, kung gayon, sapagkat hindi ninyo alam ang araw ni ang oras. <strong><sup>14 </sup></strong>“Sapagkat iyon ay gaya ng isang tao, na nang maglalakbay na sa ibang bayan ay ipinatawag ang kaniyang mga alipin at ipinagkatiwala sa kanila ang kaniyang mga pag-aari. <strong><sup>15 </sup></strong>At sa isa ay nagbigay siya ng limang talento, sa isa naman ay dalawa, sa isa pa ay isa, sa bawat isa ayon sa kaniyang sariling kakayahan, at siya ay pumaroon sa ibang lupain. <strong><sup>16 </sup></strong>Kaagad na humayo ang isa na tumanggap ng limang talento at ipinangalakal ang mga iyon at nagtamo ng lima pa. <strong><sup>17 </sup></strong>Sa gayunding paraan ang isa na tumanggap ng dalawa ay nagtamo ng dalawa pa. <strong><sup>18 </sup></strong>Ngunit ang isa na tumanggap ng isa lamang ay umalis, at humukay sa lupa at itinago ang salaping pilak ng kaniyang panginoon. <strong><sup>19 </sup></strong>“Pagkatapos ng mahabang panahon ang panginoon ng mga aliping iyon ay dumating at nakipagtuos ng mga kuwenta sa kanila. <strong><sup>20 </sup></strong>Kaya ang isa na tumanggap ng limang talento ay lumapit at nagdala ng limang karagdagang talento, na nagsasabi, ‘Panginoon, ipinagkatiwala mo ang limang talento sa akin; tingnan mo, nagtamo ako ng lima pang talento.’ <strong><sup>21 </sup></strong>Sinabi ng kaniyang panginoon sa kaniya, ‘Mahusay, mabuti at tapat na alipin! Naging tapat ka sa kaunting bagay. Aatasan kita sa maraming bagay. Pumasok ka sa kagalakan ng iyong panginoon.’ <strong><sup>22 </sup></strong>Kasunod nito ang isa na tumanggap ng dalawang talento ay lumapit at nagsabi, ‘Panginoon, ipinagkatiwala mo sa akin ang dalawang talento; tingnan mo, nagtamo ako ng dalawa pang talento.’ <strong><sup>23 </sup></strong>Sinabi ng kaniyang panginoon sa kaniya, ‘Mahusay, mabuti at tapat na alipin! Naging tapat ka sa kaunting bagay. Aatasan kita sa maraming bagay. Pumasok ka sa kagalakan ng iyong panginoon.’ <strong><sup>24 </sup></strong>“Sa wakas ang isa na tumanggap ng isang talento ay lumapit at nagsabi, ‘Panginoon, kilala kita bilang isang taong mahigpit, na gumagapas kung saan hindi ka naghasik at nagtitipon kung saan hindi ka nagtahip. <strong><sup>25 </sup></strong>Kaya ako ay natakot at umalis at itinago ko ang iyong talento sa lupa. Narito, mapasaiyo ang sa iyo.’ <strong><sup>26 </sup></strong>Bilang tugon ay sinabi ng kaniyang panginoon sa kaniya, ‘Balakyot at makupad na alipin, alam mo, hindi ba, na gumagapas ako kung saan hindi ako naghasik at nagtitipon kung saan hindi ako nagtahip? <strong><sup>27 </sup></strong>Kung gayon nga, dapat ay inilagak mo ang aking mga salaping pilak sa mga bangkero, at sa pagdating ko ay tatanggapin ko ang sa akin na may patubo. <strong><sup>28 </sup></strong>“ ‘Kaya nga kunin ninyo sa kaniya ang talento at ibigay ito sa kaniya na may sampung talento. <strong><sup>29 </sup></strong>Sapagkat sa bawat isa na mayroon, higit pa ang ibibigay at magkakaroon siya ng sagana; ngunit para sa kaniya na wala, maging ang nasa kaniya ay kukunin sa kaniya. <strong><sup>30 </sup></strong>At itapon ninyo ang walang-kabuluhang alipin sa kadiliman sa labas. Doon mangyayari ang kaniyang pagtangis at ang pagngangalit ng kaniyang mga ngipin.’ <strong><sup>31 </sup></strong>“Kapag ang Anak ng tao ay dumating sa kaniyang kaluwalhatian, at ang lahat ng mga anghel na kasama niya, kung magkagayon ay uupo siya sa kaniyang maluwalhating trono. <strong><sup>32 </sup></strong>At ang lahat ng mga bansa ay titipunin sa harap niya, at pagbubukud-bukurin niya ang mga tao sa isa’t isa, kung paanong ibinubukod ng pastol ang mga tupa mula sa mga kambing. <strong><sup>33 </sup></strong>At ilalagay niya ang mga tupa sa kaniyang kanan, ngunit ang mga kambing sa kaniyang kaliwa. <strong><sup>34 </sup></strong>“Kung magkagayon ay sasabihin ng hari doon sa mga nasa kaniyang kanan, ‘Halikayo, kayo na mga pinagpala ng aking Ama, manahin ninyo ang kahariang inihanda para sa inyo mula sa pagkakatatag ng sanlibutan. <strong><sup>35 </sup></strong>Sapagkat ako ay nagutom at binigyan ninyo ako ng makakain; ako ay nauhaw at binigyan ninyo ako ng maiinom. Ako ay naging taga-ibang bayan at magiliw ninyo akong tinanggap; <strong><sup>36 </sup></strong>hubad, at dinamtan ninyo ako. Ako ay nagkasakit at inalagaan ninyo ako. Ako ay nasa bilangguan at pinuntahan ninyo ako.’ <strong><sup>37 </sup></strong>Kung magkagayon ang mga matuwid ay sasagot sa kaniya sa mga salitang, ‘Panginoon, kailan ka namin nakitang gutóm at pinakain ka, o uháw, at binigyan ka ng maiinom? <strong><sup>38 </sup></strong>Kailan ka namin nakitang naging taga-ibang bayan at magiliw kang tinanggap, o hubad, at dinamtan ka? <strong><sup>39 </sup></strong>Kailan ka namin nakitang may sakit o nasa bilangguan at pinaroonan ka?’ <strong><sup>40 </sup></strong>At bilang tugon ay sasabihin ng hari sa kanila, ‘Katotohanang sinasabi ko sa inyo, Kung paanong ginawa ninyo iyon sa isa sa pinakamababa sa mga ito na aking mga kapatid, ginawa ninyo iyon sa akin.’ <strong><sup>41 </sup></strong>“Kung magkagayon ay sasabihin naman niya doon sa mga nasa kaniyang kaliwa, ‘Lumayo kayo sa akin, kayo na mga isinumpa, patungo sa walang-hanggang apoy na inihanda para sa Diyablo at sa kaniyang mga anghel. <strong><sup>42 </sup></strong>Sapagkat ako ay nagutom, ngunit wala kayong ibinigay sa akin na makakain, at ako ay nauhaw, ngunit wala kayong ibinigay sa akin na maiinom. <strong><sup>43 </sup></strong>Ako ay naging taga-ibang bayan, ngunit hindi ninyo ako magiliw na tinanggap; hubad, ngunit hindi ninyo ako dinamtan; may sakit at nasa bilangguan, ngunit hindi ninyo ako inalagaan.’ <strong><sup>44 </sup></strong>Kung magkagayon ay sasagot din sila sa mga salitang, ‘Panginoon, kailan ka namin nakitang gutóm o uháw o naging taga-ibang bayan o hubad o may sakit o nasa bilangguan at hindi ka namin pinaglingkuran?’ <strong><sup>45 </sup></strong>Kung magkagayon ay sasagot siya sa kanila sa mga salitang, ‘Katotohanang sinasabi ko sa inyo, Kung paanong hindi ninyo iyon ginawa sa isa sa mga ito na pinakamababa, hindi ninyo iyon ginawa sa akin.’ <strong><sup>46 </sup></strong>At ang mga ito ay magtutungo sa walang-hanggang pagkalipol, ngunit ang mga matuwid ay sa buhay na walang hanggan.”</p><p></p></div>
<div class="extScrpCite"><p><a href="026_SEC-.16A.xhtml#citationsource16">^ <strong>(Mar. 11:20-13:37)</strong></a> <span id="citation16"></span>Ngunit nang dumaraan sila nang maaga sa kinaumagahan, nakita nila ang puno ng igos na lanta na mula sa mga ugat. <strong><sup>21 </sup></strong>Kaya si Pedro, nang maalaala ito, ay nagsabi sa kaniya: “Rabbi, tingnan mo! ang puno ng igos na isinumpa mo ay lanta na.” <strong><sup>22 </sup></strong>At bilang tugon ay sinabi ni Jesus sa kanila: “Magkaroon kayo ng pananampalataya sa Diyos. <strong><sup>23 </sup></strong>Katotohanang sinasabi ko sa inyo na ang sinumang magsabi sa bundok na ito, ‘Mabuhat ka at mapatapon sa dagat,’ at hindi nag-aalinlangan sa kaniyang puso kundi may pananampalataya na ang sinasabi niya ay magaganap, magkakatotoo iyon sa kaniya. <strong><sup>24 </sup></strong>Ito ang dahilan kung bakit ko sinasabi sa inyo, Sa lahat ng mga bagay na inyong ipinapanalangin at hinihingi ay magkaroon kayo ng pananampalataya na parang tinanggap na ninyo, at kakamtin ninyo ang mga ito. <strong><sup>25 </sup></strong>At kapag kayo ay nakatayong nananalangin, ipagpatawad ninyo ang anumang mayroon kayo laban sa kaninuman; upang patawarin din kayo ng inyong Ama na nasa langit sa inyong mga pagkakamali.” <strong><sup>26 </sup></strong>—— <strong><sup>27 </sup></strong>At muli silang pumaroon sa Jerusalem. At habang naglalakad siya sa templo, ang mga punong saserdote at ang mga eskriba at ang matatandang lalaki ay lumapit sa kaniya <strong><sup>28 </sup></strong>at nagsimulang magsabi sa kaniya: “Sa anong awtoridad ginagawa mo ang mga bagay na ito? o sino ang nagbigay sa iyo ng awtoridad na ito upang gawin ang mga bagay na ito?” <strong><sup>29 </sup></strong>Sinabi ni Jesus sa kanila: “Tatanungin ko kayo ng isang tanong. Sagutin ninyo ako, at sasabihin ko rin sa inyo kung sa anong awtoridad ginagawa ko ang mga bagay na ito. <strong><sup>30 </sup></strong>Ang bautismo ba ni Juan ay mula sa langit o mula sa mga tao? Sagutin ninyo ako.” <strong><sup>31 </sup></strong>Sa gayon ay nagsimula silang mangatuwiran sa kani-kanilang sarili, na nagsasabi: “Kung sasabihin natin, ‘Mula sa langit,’ sasabihin niya, ‘Kung gayon, bakit nga hindi kayo naniwala sa kaniya?’ <strong><sup>32 </sup></strong>Ngunit mangangahas ba tayong magsabi, ‘Mula sa mga tao’?”—Natatakot sila sa pulutong, sapagkat itinuring ng lahat ng mga ito na si Juan ay tunay ngang isang propeta. <strong><sup>33 </sup></strong>Buweno, bilang tugon kay Jesus ay sinabi nila: “Hindi namin alam.” At sinabi ni Jesus sa kanila: “Hindi ko rin naman sasabihin sa inyo kung sa anong awtoridad ginagawa ko ang mga bagay na ito.” </p><p><strong>12 </strong>Gayundin, nagsimula siyang magsalita sa kanila sa pamamagitan ng mga ilustrasyon: “Isang tao ang nagtanim ng isang ubasan, at naglagay ng bakod sa palibot nito, at humukay ng isang tangke para sa pisaan ng ubas at nagtayo ng isang tore, at ipinaubaya ito sa mga tagapagsaka, at naglakbay sa ibang bayan. <strong><sup>2 </sup></strong>Ngayon nang takdang kapanahunan ay nagsugo siya ng isang alipin sa mga tagapagsaka, upang makakuha siya ng ilan sa mga bunga ng ubasan mula sa mga tagapagsaka. <strong><sup>3 </sup></strong>Ngunit kinuha nila siya, binugbog siya at pinaalis siyang walang dala. <strong><sup>4 </sup></strong>At muli siyang nagsugo sa kanila ng ibang alipin; at ang isang iyon ay pinalo nila sa ulo at winalang-dangal. <strong><sup>5 </sup></strong>At nagsugo siya ng iba pa, at ang isang iyon ay pinatay nila; at marami pang iba, na ang iba sa kanila ay binugbog nila at ang iba sa kanila ay pinatay nila. <strong><sup>6 </sup></strong>Mayroon pa siyang isa, isang anak na minamahal. Huli niya itong isinugo sa kanila, na sinasabi, ‘Igagalang nila ang aking anak.’ <strong><sup>7 </sup></strong>Ngunit sinabi ng mga tagapagsakang iyon sa kani-kanilang sarili, ‘Ito ang tagapagmana. Halikayo, patayin natin siya, at ang mana ay magiging atin.’ <strong><sup>8 </sup></strong>Sa gayon ay kinuha nila siya at pinatay siya, at itinapon siya sa labas ng ubasan. <strong><sup>9 </sup></strong>Ano ang gagawin ng may-ari ng ubasan? Paroroon siya at pupuksain ang mga tagapagsaka, at ibibigay ang ubasan sa iba. <strong><sup>10 </sup></strong>Hindi ba ninyo kailanman nabasa ang kasulatang ito, ‘Ang bato na itinakwil ng mga tagapagtayo, ito ang naging pangulong batong-panulok. <strong><sup>11 </sup></strong>Mula kay Jehova ay nangyari ito, at kagila-gilalas ito sa ating mga mata’?” <strong><sup>12 </sup></strong>Sa gayon ay nagsimula silang maghanap ng paraan kung paano siya darakpin, ngunit natatakot sila sa pulutong, sapagkat napansin nila na sinalita niya ang ilustrasyon na sila ang nasa isip. Kaya iniwan nila siya at umalis. <strong><sup>13 </sup></strong>Pagkatapos nito ay isinugo nila sa kaniya ang ilan sa mga Pariseo at sa mga tagasunod sa partido ni Herodes, upang hulihin siya sa kaniyang pananalita. <strong><sup>14 </sup></strong>Sa pagdating ay sinabi sa kaniya ng mga ito: “Guro, alam naming ikaw ay tapat at hindi ka nangingimi kaninuman, sapagkat hindi ka tumitingin sa panlabas na kaanyuan ng tao, kundi nagtuturo ka ng daan ng Diyos kasuwato ng katotohanan: Kaayon ba ng kautusan na magbayad ng pangulong buwis kay Cesar o hindi? <strong><sup>15 </sup></strong>Magbabayad ba kami, o hindi kami magbabayad?” Palibhasa’y nahahalata ang kanilang pagpapaimbabaw, sinabi niya sa kanila: “Bakit ninyo ako inilalagay sa pagsubok? Dalhin ninyo sa akin ang isang denario upang tingnan.” <strong><sup>16 </sup></strong>Nagdala sila ng isa. At sinabi niya sa kanila: “Kaninong larawan at sulat ito?” Sinabi nila sa kaniya: “Kay Cesar.” <strong><sup>17 </sup></strong>Nang magkagayon ay sinabi ni Jesus: “Ibayad ninyo kay Cesar ang mga bagay na kay Cesar, ngunit sa Diyos ang mga bagay na sa Diyos.” At nagsimula silang mamangha sa kaniya. <strong><sup>18 </sup></strong>Ngayon ay lumapit sa kaniya ang mga Saduceo, na nagsasabing walang pagkabuhay-muli, at iniharap nila sa kaniya ang tanong: <strong><sup>19 </sup></strong>“Guro, isinulat sa amin ni Moises na kung ang kapatid na lalaki ng sinuman ay mamatay at mag-iwan ng asawa ngunit walang maiwang anak, dapat kunin ng kaniyang kapatid na lalaki ang kaniyang asawa at magbangon ng supling mula rito para sa kaniyang kapatid. <strong><sup>20 </sup></strong>May pitong magkakapatid na lalaki; at ang una ay kumuha ng isang asawa, ngunit nang mamatay siya ay wala siyang naiwang supling. <strong><sup>21 </sup></strong>At kinuha siya ng ikalawa, ngunit namatay nang walang naiwang supling; at gayundin ang ikatlo. <strong><sup>22 </sup></strong>At ang pito ay walang naiwang isa mang supling. Kahuli-hulihan sa lahat ay namatay rin ang babae. <strong><sup>23 </sup></strong>Sa pagkabuhay-muli kanino sa kanila siya magiging asawa? Sapagkat kinuha siya ng pito bilang asawa.” <strong><sup>24 </sup></strong>Sinabi ni Jesus sa kanila: “Hindi ba ito ang dahilan kung bakit kayo nagkakamali, ang hindi ninyo pagkaalam sa Kasulatan o sa kapangyarihan man ng Diyos? <strong><sup>25 </sup></strong>Sapagkat kapag bumangon sila mula sa mga patay, hindi mag-aasawa ang mga lalaki ni ibibigay man sa pag-aasawa ang mga babae, kundi sila ay gaya ng mga anghel sa langit. <strong><sup>26 </sup></strong>Ngunit may kinalaman sa mga patay, na sila ay ibabangon, hindi ba ninyo nabasa sa aklat ni Moises, sa ulat tungkol sa tinikang-palumpong, kung paanong sinabi ng Diyos sa kaniya, ‘Ako ang Diyos ni Abraham at Diyos ni Isaac at Diyos ni Jacob’? <strong><sup>27 </sup></strong>Siya ay Diyos, hindi ng mga patay, kundi ng mga buháy. Kayo ay lubhang nagkakamali.” <strong><sup>28 </sup></strong>Ngayon ang isa sa mga eskriba na lumapit at nakarinig sa kanila na nagtatalo, sa pagkaalam na sinagot niya sila sa mahusay na paraan, ay nagtanong sa kaniya: “Aling utos ang una sa lahat?” <strong><sup>29 </sup></strong>Sumagot si Jesus: “Ang una ay, ‘Dinggin mo, O Israel, si Jehova na ating Diyos ay iisang Jehova, <strong><sup>30 </sup></strong>at iibigin mo si Jehova na iyong Diyos nang iyong buong puso at nang iyong buong kaluluwa at nang iyong buong pag-iisip at nang iyong buong lakas.’ <strong><sup>31 </sup></strong>Ang ikalawa ay ito, ‘Iibigin mo ang iyong kapuwa gaya ng iyong sarili.’ Wala nang iba pang utos na mas dakila kaysa sa mga ito.” <strong><sup>32 </sup></strong>Sinabi sa kaniya ng eskriba: “Guro, mahusay ang pagkasabi mo kasuwato ng katotohanan, ‘Siya ay Iisa, at wala nang iba pa bukod sa Kaniya’; <strong><sup>33 </sup></strong>at ang pag-ibig na ito sa kaniya nang buong puso at nang buong unawa at nang buong lakas at ang pag-ibig na ito sa kapuwa gaya ng sa sarili ay lalong higit na mahalaga kaysa sa lahat ng buong handog na sinusunog at mga hain.” <strong><sup>34 </sup></strong>Dahil dito, nang maunawaang sumagot siya nang may katalinuhan, sinabi ni Jesus sa kaniya: “Hindi ka malayo sa kaharian ng Diyos.” Ngunit walang sinuman ang nagkaroon pa ng lakas ng loob na magtanong sa kaniya. <strong><sup>35 </sup></strong>Gayunman, nang tumutugon, si Jesus ay nagsimulang magsabi habang nagtuturo siya sa templo: “Paano nga na sinasabi ng mga eskriba na ang Kristo ay anak ni David? <strong><sup>36 </sup></strong>Sa pamamagitan ng banal na espiritu ay sinabi mismo ni David, ‘Sinabi ni Jehova sa aking Panginoon: “Umupo ka sa aking kanan hanggang sa ilagay ko ang iyong mga kaaway sa ilalim ng iyong mga paa.” ’ <strong><sup>37 </sup></strong>Si David mismo ay tumatawag sa kaniya na ‘Panginoon,’ ngunit paanong nangyari na siya ay kaniyang anak?” At ang malaking pulutong ay nakikinig sa kaniya nang may kasiyahan. <strong><sup>38 </sup></strong>At sa kaniyang pagtuturo ay sinabi pa niya: “Mag-ingat kayo sa mga eskriba na nagnanais magpalakad-lakad na may mahahabang damit at nagnanais ng mga pagbati sa mga pamilihan <strong><sup>39 </sup></strong>at ng mga upuan sa unahan sa mga sinagoga at ng pinakatanyag na mga dako sa mga hapunan. <strong><sup>40 </sup></strong>Sila ang mga lumalamon sa mga bahay ng mga babaing balo at sa pagpapanggap ay nananalangin nang mahaba; ang mga ito ay tatanggap ng mas mabigat na hatol.” <strong><sup>41 </sup></strong>At umupo siya na abot-tanaw ang mga kabang-yaman at nagsimulang masdan kung paanong ang pulutong ay naghuhulog ng salapi sa mga kabang-yaman; at maraming taong mayayaman ang naghuhulog ng maraming barya. <strong><sup>42 </sup></strong>Ngayon ay isang dukhang babaing balo ang dumating at naghulog ng dalawang maliit na barya, na may napakaliit na halaga. <strong><sup>43 </sup></strong>Kaya tinawag niya ang kaniyang mga alagad at sinabi sa kanila: “Katotohanang sinasabi ko sa inyo na ang dukhang babaing balo na ito ay naghulog ng higit kaysa sa lahat niyaong mga naghuhulog ng salapi sa mga kabang-yaman; <strong><sup>44 </sup></strong>sapagkat silang lahat ay naghulog mula sa kanilang labis, ngunit siya, mula sa kaniyang kakapusan, ay naghulog ng lahat ng taglay niya, ang kaniyang buong ikabubuhay.” </p><p><strong>13 </strong>Habang papalabas siya sa templo ay sinabi sa kaniya ng isa sa kaniyang mga alagad: “Guro, tingnan mo! pagkaiinam na mga bato at pagkaiinam na mga gusali!” <strong><sup>2 </sup></strong>Gayunman, sinabi ni Jesus sa kaniya: “Nakikita mo ba ang malalaking gusaling ito? Sa anumang paraan ay hindi maiiwan dito ang isang bato sa ibabaw ng kapuwa bato na hindi ibabagsak.” <strong><sup>3 </sup></strong>At samantalang nakaupo siya sa Bundok ng mga Olibo na abot-tanaw ang templo, sina Pedro at Santiago at Juan at Andres ay nagsimulang magtanong sa kaniya nang sarilinan: <strong><sup>4 </sup></strong>“Sabihin mo sa amin, Kailan mangyayari ang mga bagay na ito, at ano ang magiging tanda kapag ang lahat ng mga bagay na ito ay nakatalagang sumapit na sa katapusan?” <strong><sup>5 </sup></strong>Kaya pinasimulang sabihin ni Jesus sa kanila: “Mag-ingat kayo na walang sinuman ang magligaw sa inyo. <strong><sup>6 </sup></strong>Marami ang darating salig sa aking pangalan, na nagsasabi, ‘Ako nga siya,’ at ililigaw ang marami. <strong><sup>7 </sup></strong>Isa pa, kapag nakarinig kayo ng mga digmaan at mga ulat ng mga digmaan, huwag kayong masindak; ang mga bagay na ito ay kailangang maganap, ngunit hindi pa ang wakas. <strong><sup>8 </sup></strong>“Sapagkat ang bansa ay titindig laban sa bansa at ang kaharian laban sa kaharian, magkakaroon ng mga lindol sa iba’t ibang dako, magkakaroon ng mga kakapusan sa pagkain. Ang mga ito ay pasimula ng mga hapdi ng kabagabagan. <strong><sup>9 </sup></strong>“Kung tungkol sa inyo, ingatan ninyo ang inyong sarili; ibibigay kayo ng mga tao sa mga lokal na hukuman, at hahampasin kayo sa mga sinagoga at patatayuin sa harap ng mga gobernador at mga hari dahil sa akin, bilang patotoo sa kanila. <strong><sup>10 </sup></strong>Gayundin, sa lahat ng mga bansa ay kailangang ipangaral muna ang mabuting balita. <strong><sup>11 </sup></strong>Ngunit kapag dinadala nila kayo upang kayo ay ibigay, huwag kayong mabalisa nang patiuna tungkol sa kung ano ang sasalitain; kundi anuman ang ibigay sa inyo sa oras na iyon, ito ang salitain ninyo, sapagkat hindi kayo ang nagsasalita, kundi ang banal na espiritu. <strong><sup>12 </sup></strong>Karagdagan pa, ibibigay ng kapatid ang kapatid sa kamatayan, at ng ama ang anak, at titindig ang mga anak laban sa mga magulang at ipapapatay sila; <strong><sup>13 </sup></strong>at kayo ay magiging mga tudlaan ng pagkapoot ng lahat ng mga tao dahil sa aking pangalan. Ngunit siya na nakapagbata hanggang sa wakas ang siyang maliligtas. <strong><sup>14 </sup></strong>“Gayunman, kapag nakita ninyo ang kasuklam-suklam na bagay na sanhi ng pagkatiwangwang na nakatayo kung saan hindi dapat (gumamit ng kaunawaan ang mambabasa), kung magkagayon yaong mga nasa Judea ay magsimula nang tumakas patungo sa mga bundok. <strong><sup>15 </sup></strong>Ang tao na nasa bubungan ng bahay ay huwag bumaba, ni pumasok man upang kumuha ng anuman mula sa kaniyang bahay; <strong><sup>16 </sup></strong>at ang tao na nasa bukid ay huwag bumalik sa mga bagay na nasa likuran upang kunin ang kaniyang panlabas na kasuutan. <strong><sup>17 </sup></strong>Sa aba ng mga babaing nagdadalang-tao at niyaong mga nagpapasuso ng sanggol sa mga araw na iyon! <strong><sup>18 </sup></strong>Patuloy na manalangin na huwag itong mangyari sa panahon ng taglamig; <strong><sup>19 </sup></strong>sapagkat ang mga araw na iyon ay magiging mga araw ng kapighatian gaya ng hindi pa nangyayari mula nang pasimula ng sangnilalang na nilalang ng Diyos hanggang sa panahong iyon, at hindi na mangyayari pang muli. <strong><sup>20 </sup></strong>Sa katunayan, malibang paikliin ni Jehova ang mga araw, walang laman ang maliligtas. Ngunit dahil sa mga pinili na kaniyang pinili ay pinaikli niya ang mga araw. <strong><sup>21 </sup></strong>“At kung magkagayon, kung ang sinuman ay magsabi sa inyo, ‘Tingnan ninyo! Naririto ang Kristo,’ ‘Tingnan ninyo! Naroroon siya,’ huwag ninyo itong paniwalaan. <strong><sup>22 </sup></strong>Sapagkat ang mga bulaang Kristo at ang mga bulaang propeta ay babangon at magbibigay ng mga tanda at mga kababalaghan upang iligaw, kung maaari, ang mga pinili. <strong><sup>23 </sup></strong>Kung gayon, mag-ingat kayo; sinabi ko na sa inyo nang patiuna ang lahat ng mga bagay. <strong><sup>24 </sup></strong>“Ngunit sa mga araw na iyon, pagkatapos ng kapighatiang iyon, ang araw ay magdidilim, at ang buwan ay hindi magbibigay ng kaniyang liwanag, <strong><sup>25 </sup></strong>at ang mga bituin ay mahuhulog mula sa langit, at ang mga kapangyarihan na nasa mga langit ay mayayanig. <strong><sup>26 </sup></strong>At kung magkagayon ay makikita nila ang Anak ng tao na dumarating na nasa mga ulap taglay ang dakilang kapangyarihan at kaluwalhatian. <strong><sup>27 </sup></strong>At kung magkagayon ay isusugo niya ang mga anghel at titipunin ang kaniyang mga pinili mula sa apat na hangin, mula sa dulo ng lupa hanggang sa dulo ng langit. <strong><sup>28 </sup></strong>“Ngayon mula sa puno ng igos ay matuto kayo ng ilustrasyong ito: Sa sandaling ang mga bagong sanga nito ay tumutubong murà at nagsisibol ng mga dahon nito, alam ninyo na malapit na ang tag-araw. <strong><sup>29 </sup></strong>Gayundin naman kayo, kapag nakita ninyo na nangyayari ang mga bagay na ito, alamin ninyo na siya ay malapit na, nasa mga pintuan na. <strong><sup>30 </sup></strong>Katotohanang sinasabi ko sa inyo na ang salinlahing ito ay hindi lilipas sa anumang paraan hanggang sa mangyari ang lahat ng mga bagay na ito. <strong><sup>31 </sup></strong>Ang langit at lupa ay lilipas, ngunit ang aking mga salita ay hindi lilipas. <strong><sup>32 </sup></strong>“May kinalaman sa araw na iyon o sa oras ay walang sinuman ang nakaaalam, kahit ang mga anghel sa langit kahit ang Anak, kundi ang Ama. <strong><sup>33 </sup></strong>Manatili kayong mapagmasid, manatiling gising, sapagkat hindi ninyo alam kung kailan ang takdang panahon. <strong><sup>34 </sup></strong>Tulad ito ng isang taong naglalakbay sa ibang bayan na nag-iwan ng kaniyang bahay at nagbigay ng awtoridad sa kaniyang mga alipin, sa bawat isa ay ang kaniyang gawain, at nag-utos sa bantay-pinto na patuloy na magbantay. <strong><sup>35 </sup></strong>Kaya nga patuloy kayong magbantay, sapagkat hindi ninyo alam kung kailan darating ang panginoon ng bahay, kung sa pagabi na o sa hatinggabi o sa pagtilaok ng manok o maaga sa kinaumagahan; <strong><sup>36 </sup></strong>upang kapag bigla siyang dumating, hindi niya kayo masumpungang natutulog. <strong><sup>37 </sup></strong>Ngunit ang sinasabi ko sa inyo ay sinasabi ko sa lahat, Patuloy kayong magbantay.”</p><p></p></div>
<div class="extScrpCite"><p><a href="026_SEC-.16A.xhtml#citationsource17">^ <strong>(Luc. 20:1-21:38)</strong></a> <span id="citation17"></span>Nang isa sa mga araw habang tinuturuan niya ang mga tao sa templo at ipinahahayag ang mabuting balita, ang mga punong saserdote at ang mga eskriba kasama ang matatandang lalaki ay lumapit, <strong><sup>2 </sup></strong>at nagsalita sila, na sinasabi sa kaniya: “Sabihin mo sa amin kung sa anong awtoridad ginagawa mo ang mga bagay na ito, o kung sino ang nagbigay sa iyo ng awtoridad na ito.” <strong><sup>3 </sup></strong>Bilang tugon ay sinabi niya sa kanila: “Tatanungin ko kayo ng isang tanong, at sabihin ninyo sa akin: <strong><sup>4 </sup></strong>Ang bautismo ba ni Juan ay mula sa langit o mula sa mga tao?” <strong><sup>5 </sup></strong>Sa gayon ay bumuo sila ng mga palagay sa kani-kanilang sarili, na sinasabi: “Kung sasabihin natin, ‘Mula sa langit,’ sasabihin niya, ‘Bakit nga hindi kayo naniwala sa kaniya?’ <strong><sup>6 </sup></strong>Ngunit kung sasabihin natin, ‘Mula sa mga tao,’ babatuhin tayo ng lahat ng mga tao, sapagkat naniniwala sila na si Juan ay propeta.” <strong><sup>7 </sup></strong>Kaya tumugon sila na hindi nila alam ang pinagmulan nito. <strong><sup>8 </sup></strong>At sinabi ni Jesus sa kanila: “Hindi ko rin naman sasabihin sa inyo kung sa anong awtoridad ginagawa ko ang mga bagay na ito.” <strong><sup>9 </sup></strong>Sa gayon ay pinasimulan niyang sabihin sa mga tao ang ilustrasyong ito: “Isang tao ang nagtanim ng isang ubasan at ipinaubaya ito sa mga tagapagsaka, at naglakbay siya sa ibang bayan nang mahabang panahon. <strong><sup>10 </sup></strong>Ngunit nang takdang kapanahunan ay nagsugo siya ng isang alipin sa mga tagapagsaka, upang bigyan nila siya ng ilan sa bunga ng ubasan. Gayunman, pinaalis siya ng mga tagapagsaka nang walang dala, pagkatapos na bugbugin siya. <strong><sup>11 </sup></strong>Ngunit siya ay umulit at nagsugo sa kanila ng ibang alipin. Ang isa ring iyon ay binugbog nila at winalang-dangal at pinaalis na walang dala. <strong><sup>12 </sup></strong>At muli ay nagsugo siya ng ikatlo; ang isa ring ito ay sinugatan nila at itinapon sa labas. <strong><sup>13 </sup></strong>Sa gayon ay sinabi ng may-ari ng ubasan, ‘Ano ang gagawin ko? Isusugo ko ang aking anak na minamahal. Malamang ay igagalang nila ang isang ito.’ <strong><sup>14 </sup></strong>Nang makita siya ng mga tagapagsaka ay nangatuwiran sila sa isa’t isa, na sinasabi, ‘Ito ang tagapagmana; patayin natin siya, upang maging atin ang mana.’ <strong><sup>15 </sup></strong>Nang magkagayon ay itinapon nila siya sa labas ng ubasan at pinatay siya. Ano, kung gayon, ang gagawin sa kanila ng may-ari ng ubasan? <strong><sup>16 </sup></strong>Paroroon siya at pupuksain ang mga tagapagsakang ito at ibibigay ang ubasan sa iba.” Sa pagkarinig nito ay sinabi nila: “Huwag nawang mangyari iyan!” <strong><sup>17 </sup></strong>Ngunit tumingin siya sa kanila at nagsabi: “Ano, kung gayon, ang kahulugan nitong nasusulat, ‘Ang bato na itinakwil ng mga tagapagtayo, ito ang naging pangulong batong-panulok’? <strong><sup>18 </sup></strong>Ang bawat isa na babagsak sa batong iyon ay madudurog. Kung tungkol sa sinumang mababagsakan nito, pupulbusin siya nito.” <strong><sup>19 </sup></strong>At nais ng mga eskriba at mga punong saserdote na isunggab sa kaniya ang kanilang mga kamay nang mismong oras na iyon, ngunit natatakot sila sa mga tao; sapagkat nahiwatigan nila na inilahad niya ang ilustrasyong ito na sila ang nasa isip. <strong><sup>20 </sup></strong>At, pagkatapos na matyagan siya, nagsugo sila ng mga taong inupahan nang lihim upang magkunwaring sila ay matuwid, nang sa gayon ay mahuli nila siya sa pananalita, upang maibigay siya sa pamahalaan at sa awtoridad ng gobernador. <strong><sup>21 </sup></strong>At tinanong nila siya, na sinasabi: “Guro, alam naming ikaw ay nagsasalita at nagtuturo nang wasto at hindi nagtatangi, kundi nagtuturo ka ng daan ng Diyos kasuwato ng katotohanan: <strong><sup>22 </sup></strong>Kaayon ba ng kautusan na magbayad kami ng buwis kay Cesar o hindi?” <strong><sup>23 </sup></strong>Ngunit nahalata niya ang kanilang katusuhan at sinabi sa kanila: <strong><sup>24 </sup></strong>“Ipakita ninyo sa akin ang isang denario. Kaninong larawan at sulat ang naririto?” Sinabi nila: “Kay Cesar.” <strong><sup>25 </sup></strong>Sinabi niya sa kanila: “Kung magkagayon nga, ibayad ninyo kay Cesar ang mga bagay na kay Cesar, ngunit sa Diyos ang mga bagay na sa Diyos.” <strong><sup>26 </sup></strong>Buweno, hindi nila nagawang hulihin siya sa pananalitang ito sa harap ng mga tao, kundi sa pagkamangha sa kaniyang sagot ay wala silang sinabi. <strong><sup>27 </sup></strong>Gayunman, ang ilan sa mga Saduceo, yaong mga nagsasabing walang pagkabuhay-muli, ay lumapit at nagtanong sa kaniya, <strong><sup>28 </sup></strong>na sinasabi: “Guro, isinulat sa amin ni Moises, ‘Kung ang kapatid na lalaki ng isang tao ay mamatay na may asawa, ngunit ang isang ito ay nanatiling walang anak, dapat kunin ng kaniyang kapatid na lalaki ang asawa at magbangon ng supling mula rito para sa kaniyang kapatid.’ <strong><sup>29 </sup></strong>Alinsunod dito ay may pitong magkakapatid na lalaki; at ang una ay kumuha ng isang asawa at namatay na walang anak. <strong><sup>30 </sup></strong>Kaya ang ikalawa, <strong><sup>31 </sup></strong>at ang ikatlo ay kumuha sa kaniya. Gayundin naman maging ang pito: wala silang naiwang mga anak, kundi namatay. <strong><sup>32 </sup></strong>Sa kahuli-hulihan, namatay rin ang babae. <strong><sup>33 </sup></strong>Dahil dito, sa pagkabuhay-muli, kanino sa kanila siya magiging asawa? Sapagkat kinuha siya ng pito bilang asawa.” <strong><sup>34 </sup></strong>Sinabi ni Jesus sa kanila: “Ang mga anak ng sistemang ito ng mga bagay ay nag-aasawa at ibinibigay sa pag-aasawa, <strong><sup>35 </sup></strong>ngunit yaong mga ibinilang na karapat-dapat magkamit ng sistemang iyon ng mga bagay at ng pagkabuhay-muli mula sa mga patay ay hindi mag-aasawa ni ibibigay man sa pag-aasawa. <strong><sup>36 </sup></strong>Sa katunayan, hindi na rin sila maaaring mamatay pa, sapagkat sila ay tulad ng mga anghel, at sila ay mga anak ng Diyos dahil sa pagiging mga anak ng pagkabuhay-muli. <strong><sup>37 </sup></strong>Ngunit ang tungkol sa pagbabangon sa mga patay ay ibinunyag din naman ni Moises, sa ulat tungkol sa tinikang-palumpong, nang tawagin niya si Jehova na ‘ang Diyos ni Abraham at Diyos ni Isaac at Diyos ni Jacob.’ <strong><sup>38 </sup></strong>Siya ay Diyos, hindi ng mga patay, kundi ng mga buháy, sapagkat silang lahat ay buháy sa kaniya.” <strong><sup>39 </sup></strong>Bilang tugon ay sinabi ng ilan sa mga eskriba: “Guro, mahusay ang iyong sinalita.” <strong><sup>40 </sup></strong>Sapagkat wala na silang lakas ng loob na tanungin pa siya ng isa mang tanong. <strong><sup>41 </sup></strong>Sinabi naman niya sa kanila: “Paano nga na sinasabi nila na ang Kristo ay anak ni David? <strong><sup>42 </sup></strong>Sapagkat si David mismo ay nagsasabi sa aklat ng Mga Awit, ‘Sinabi ni Jehova sa aking Panginoon: “Umupo ka sa aking kanan <strong><sup>43 </sup></strong>hanggang sa ilagay ko ang iyong mga kaaway bilang tuntungan ng iyong mga paa.” ’ <strong><sup>44 </sup></strong>Samakatuwid, si David ay tumatawag sa kaniya na ‘Panginoon’; kaya paanong siya ay kaniyang anak?” <strong><sup>45 </sup></strong>Sa gayon, habang nakikinig ang lahat ng mga tao ay sinabi niya sa mga alagad: <strong><sup>46 </sup></strong>“Mag-ingat kayo sa mga eskriba na nagnanasang magpalakad-lakad na may mahahabang damit at nagnanais ng mga pagbati sa mga pamilihan at ng mga upuan sa unahan sa mga sinagoga at ng pinakatanyag na mga dako sa mga hapunan, <strong><sup>47 </sup></strong>at lumalamon ng mga bahay ng mga babaing balo at sa pagpapanggap ay nananalangin nang mahaba. Ang mga ito ay tatanggap ng mas mabigat na hatol.” </p><p><strong>21 </strong>At nang tumingin siya ay nakita niya ang mayayaman na naghuhulog ng kanilang mga kaloob sa mga kabang-yaman. <strong><sup>2 </sup></strong>Nang magkagayon ay nakita niya ang isang nagdarahop na babaing balo na naghulog doon ng dalawang maliit na barya na napakaliit ng halaga, <strong><sup>3 </sup></strong>at sinabi niya: “Sinasabi ko sa inyo ang totoo, Ang babaing balo na ito, bagaman dukha, ay naghulog ng higit kaysa sa kanilang lahat. <strong><sup>4 </sup></strong>Sapagkat ang lahat ng mga ito ay naghulog ng mga kaloob mula sa kanilang labis, ngunit ang babaing ito mula sa kaniyang kakapusan ay naghulog ng lahat ng kabuhayang taglay niya.” <strong><sup>5 </sup></strong>Nang maglaon, habang may ilan na nagsasalita may kinalaman sa templo, kung paanong nagagayakan ito ng maiinam na bato at mga bagay na inialay, <strong><sup>6 </sup></strong>sinabi niya: “Kung tungkol sa mga bagay na ito na inyong minamasdan, darating ang mga araw na walang bato sa ibabaw ng kapuwa bato ang maiiwan dito na hindi ibabagsak.” <strong><sup>7 </sup></strong>Sa gayon ay nagtanong sila sa kaniya, na sinasabi: “Guro, kailan ba talaga mangyayari ang mga bagay na ito, at ano ang magiging tanda kapag ang mga bagay na ito ay nakatalagang maganap?” <strong><sup>8 </sup></strong>Sinabi niya: “Mag-ingat kayo na huwag kayong mailigaw; sapagkat marami ang darating salig sa aking pangalan, na nagsasabi, ‘Ako nga siya,’ at, ‘Ang takdang panahon ay malapit na.’ Huwag kayong sumunod sa kanila. <strong><sup>9 </sup></strong>Karagdagan pa, kapag nakarinig kayo ng mga digmaan at mga kaguluhan, huwag kayong masindak. Sapagkat ang mga bagay na ito ay kailangan munang maganap, ngunit ang wakas ay hindi pa magaganap kaagad.” <strong><sup>10 </sup></strong>Nang magkagayon ay sinabi pa niya sa kanila: “Ang bansa ay titindig laban sa bansa, at ang kaharian laban sa kaharian; <strong><sup>11 </sup></strong>at magkakaroon ng malalakas na lindol, at sa iba’t ibang dako ay mga salot at mga kakapusan sa pagkain; at magkakaroon ng nakatatakot na mga tanawin at mula sa langit ay mga dakilang tanda. <strong><sup>12 </sup></strong>“Ngunit bago ang lahat ng mga bagay na ito ay isusunggab sa inyo ng mga tao ang kanilang mga kamay at pag-uusigin kayo, anupat ibibigay kayo sa mga sinagoga at mga bilangguan, at dadalhin kayo sa harap ng mga hari at mga gobernador dahil sa aking pangalan. <strong><sup>13 </sup></strong>Mangyayari ito sa inyo bilang patotoo. <strong><sup>14 </sup></strong>Kaya ipasiya ninyo sa inyong mga puso na huwag magsanay nang patiuna kung paano gagawin ang inyong pagtatanggol, <strong><sup>15 </sup></strong>sapagkat bibigyan ko kayo ng bibig at karunungan, na hindi makakayang labanan o tutulan ng lahat ng mga sumasalansang sa inyo. <strong><sup>16 </sup></strong>Isa pa, ibibigay kayo maging ng mga magulang at mga kapatid at mga kamag-anak at mga kaibigan, at papatayin nila ang ilan sa inyo; <strong><sup>17 </sup></strong>at kayo ay magiging mga tudlaan ng pagkapoot ng lahat ng mga tao dahilan sa aking pangalan. <strong><sup>18 </sup></strong>At gayunma’y walang isa mang buhok ng inyong mga ulo ang sa anumang paraan ay mawawala. <strong><sup>19 </sup></strong>Sa pamamagitan ng inyong pagbabata ay tatamuhin ninyo ang inyong mga kaluluwa. <strong><sup>20 </sup></strong>“Karagdagan pa, kapag nakita ninyo ang Jerusalem na napaliligiran ng nagkakampong mga hukbo, kung magkagayon ay alamin ninyo na ang pagtitiwangwang sa kaniya ay malapit na. <strong><sup>21 </sup></strong>Kung magkagayon yaong mga nasa Judea ay magsimula nang tumakas patungo sa mga bundok, at yaong mga nasa loob niya ay umalis, at yaong nasa mga dakong lalawigan ay huwag nang pumasok sa kaniya; <strong><sup>22 </sup></strong>sapagkat ito ay mga araw para sa paglalapat ng katarungan, upang matupad ang lahat ng mga bagay na nakasulat. <strong><sup>23 </sup></strong>Sa aba ng mga babaing nagdadalang-tao at ng mga nagpapasuso ng sanggol sa mga araw na iyon! Sapagkat magkakaroon ng malaking pangangailangan sa lupain at poot sa bayang ito; <strong><sup>24 </sup></strong>at sila ay mabubuwal sa pamamagitan ng talim ng tabak at dadalhing bihag sa lahat ng mga bansa; at ang Jerusalem ay yuyurakan ng mga bansa, hanggang sa matupad ang mga takdang panahon ng mga bansa. <strong><sup>25 </sup></strong>“Gayundin, magkakaroon ng mga tanda sa araw at buwan at mga bituin, at sa lupa ay panggigipuspos ng mga bansa, na hindi malaman ang gagawin dahil sa pag-ugong ng dagat at sa pagdaluyong nito, <strong><sup>26 </sup></strong>samantalang ang mga tao ay nanlulupaypay dahil sa takot at sa paghihintay sa mga bagay na dumarating sa tinatahanang lupa; sapagkat ang mga kapangyarihan ng mga langit ay mayayanig. <strong><sup>27 </sup></strong>At kung magkagayon ay makikita nila ang Anak ng tao na dumarating na nasa ulap taglay ang kapangyarihan at dakilang kaluwalhatian. <strong><sup>28 </sup></strong>Ngunit habang nagsisimulang maganap ang mga bagay na ito, tumindig kayo nang tuwid at itaas ang inyong mga ulo, sapagkat ang inyong katubusan ay nalalapit na.” <strong><sup>29 </sup></strong>Sa gayon ay naglahad siya sa kanila ng isang ilustrasyon: “Pansinin ninyo ang puno ng igos at ang lahat ng iba pang punungkahoy: <strong><sup>30 </sup></strong>Kapag sila ay nag-uusbong na, sa pagmamasid dito ay alam ninyo sa inyong sarili na ngayon ay malapit na ang tag-araw. <strong><sup>31 </sup></strong>Sa ganitong paraan kayo rin, kapag nakita ninyong nagaganap ang mga bagay na ito, alamin ninyo na ang kaharian ng Diyos ay malapit na. <strong><sup>32 </sup></strong>Katotohanang sinasabi ko sa inyo, Ang salinlahing ito ay hindi lilipas sa anumang paraan hanggang sa maganap ang lahat ng mga bagay. <strong><sup>33 </sup></strong>Ang langit at lupa ay lilipas, ngunit ang aking mga salita ay hindi sa anumang paraan lilipas. <strong><sup>34 </sup></strong>“Ngunit bigyang-pansin ninyo ang inyong sarili na ang inyong mga puso ay hindi mapabigatan ng labis na pagkain at labis na pag-inom at mga kabalisahan sa buhay, at bigla na lang na ang araw na iyon ay kagyat na mapasainyo <strong><sup>35 </sup></strong>na gaya ng silo. Sapagkat darating ito sa lahat ng mga nananahanan sa ibabaw ng buong lupa. <strong><sup>36 </sup></strong>Manatiling gising, kung gayon, na nagsusumamo sa lahat ng panahon na magtagumpay kayo sa pagtakas mula sa lahat ng mga bagay na ito na nakatalagang maganap, at sa pagtayo sa harap ng Anak ng tao.” <strong><sup>37 </sup></strong>Kaya sa araw ay nagtuturo siya sa templo, ngunit sa gabi ay lumalabas siya at tumatahan sa bundok na tinatawag na Bundok ng mga Olibo. <strong><sup>38 </sup></strong>At ang lahat ng mga tao ay maagang pumaparoon sa kaniya sa templo upang makinig sa kaniya.</p><p></p></div>
</div>
</div>
</body>
</html>
