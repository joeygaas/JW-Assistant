<?xml version="1.0" encoding="utf-8" ?>
<html dir="ltr" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="TL">
<head>
<meta charset="utf-8" />
<title>Extracted Text:    16-B Huling Linggo ng Buhay ni Jesus sa Lupa (Bahagi 2)</title>
<link rel="stylesheet" href="css/extracted.css" type="text/css" />
</head>
<body>
<div class="groupExt">
<div class="groupExtScrpCite">
<div class="extScrpCite"><p><a href="027_SEC-.16B.xhtml#citationsource9">^ <strong>(Mat. 26:20-35)</strong></a> <span id="citation9"></span>Ngayon, nang gumabi na, siya ay nakahilig sa mesa na kasama ang labindalawang alagad. <strong><sup>21 </sup></strong>Samantalang kumakain sila, sinabi niya: “Katotohanang sinasabi ko sa inyo, Isa sa inyo ang magkakanulo sa akin.” <strong><sup>22 </sup></strong>Palibhasa’y lubhang napighati dahil dito, ang bawat isa sa kanila ay nagpasimulang magsabi sa kaniya: “Panginoon, hindi ako iyon, hindi ba?” <strong><sup>23 </sup></strong>Bilang tugon ay sinabi niya: “Siya na kasabay kong nagsasawsaw ng kaniyang kamay sa mangkok ang siyang magkakanulo sa akin. <strong><sup>24 </sup></strong>Totoo, ang Anak ng tao ay aalis, gaya ng nasusulat may kinalaman sa kaniya, ngunit sa aba ng taong iyon na sa pamamagitan niya ay ipinagkakanulo ang Anak ng tao! Mas mainam pa sana sa kaniya kung ang taong iyon ay hindi na ipinanganak.” <strong><sup>25 </sup></strong>Bilang tugon si Hudas, na magkakanulo na sa kaniya, ay nagsabi: “Hindi ako iyon, hindi ba, Rabbi?” Sinabi niya sa kaniya: “Ikaw mismo ang nagsabi nito.” <strong><sup>26 </sup></strong>Habang nagpapatuloy sila sa pagkain, kumuha si Jesus ng tinapay at, pagkatapos bumigkas ng pagpapala, pinagputul-putol niya ito at, nang ibinibigay sa mga alagad, sinabi niya: “Kunin ninyo, kainin ninyo. Ito ay nangangahulugan ng aking katawan.” <strong><sup>27 </sup></strong>Gayundin, kumuha siya ng isang kopa at, nang makapagpasalamat, ibinigay niya ito sa kanila, na sinasabi: “Uminom kayo mula rito, kayong lahat; <strong><sup>28 </sup></strong>sapagkat ito ay nangangahulugan ng aking ‘dugo ng tipan,’ na siyang ibubuhos alang-alang sa marami ukol sa kapatawaran ng mga kasalanan. <strong><sup>29 </sup></strong>Ngunit sinasabi ko sa inyo, Mula ngayon ay hindi na ako iinom pa ng alinman sa bungang ito ng punong ubas hanggang sa araw na iyon kapag iinumin ko ito nang panibago na kasama ninyo sa kaharian ng aking Ama.” <strong><sup>30 </sup></strong>Sa wakas, pagkatapos na umawit ng mga papuri, sila ay lumabas patungo sa Bundok ng mga Olibo. <strong><sup>31 </sup></strong>Nang magkagayon ay sinabi ni Jesus sa kanila: “Lahat kayo ay matitisod may kaugnayan sa akin sa gabing ito, sapagkat nasusulat, ‘Sasaktan ko ang pastol, at ang mga tupa ng kawan ay mangangalat.’ <strong><sup>32 </sup></strong>Ngunit pagkatapos na maibangon ako, mauuna ako sa inyo sa Galilea.” <strong><sup>33 </sup></strong>Ngunit si Pedro, bilang sagot, ay nagsabi sa kaniya: “Bagaman ang lahat ng iba pa ay matisod may kaugnayan sa iyo, kailanman ay hindi ako matitisod!” <strong><sup>34 </sup></strong>Sinabi ni Jesus sa kaniya: “Katotohanang sinasabi ko sa iyo, Sa gabing ito, bago tumilaok ang tandang, itatatwa mo ako nang tatlong ulit.” <strong><sup>35 </sup></strong>Sinabi ni Pedro sa kaniya: “Kahit na kailangan akong mamatay na kasama mo, hindi kita sa anumang paraan itatatwa.” Lahat ng iba pang alagad ay nagsabi rin ng gayunding bagay.</p><p></p></div>
<div class="extScrpCite"><p><a href="027_SEC-.16B.xhtml#citationsource10">^ <strong>(Mar. 14:17-31)</strong></a> <span id="citation10"></span>Pagsapit ng gabi ay dumating siyang kasama ang labindalawa. <strong><sup>18 </sup></strong>At habang sila ay nakahilig sa mesa at kumakain, sinabi ni Jesus: “Katotohanang sinasabi ko sa inyo, Isa sa inyo, na kumakaing kasama ko, ang magkakanulo sa akin.” <strong><sup>19 </sup></strong>Sila ay nagsimulang mapighati at isa-isang nagsabi sa kaniya: “Hindi ako iyon, hindi ba?” <strong><sup>20 </sup></strong>Sinabi niya sa kanila: “Iyon ay isa sa labindalawa, na kasabay kong nagsasawsaw sa iisang mangkok. <strong><sup>21 </sup></strong>Totoo, ang Anak ng tao ay aalis, gaya ng nasusulat may kinalaman sa kaniya, ngunit sa aba ng taong iyon na sa pamamagitan niya ay ipinagkakanulo ang Anak ng tao! Mas mainam pa sana sa taong iyon kung siya ay hindi na ipinanganak.” <strong><sup>22 </sup></strong>At habang nagpapatuloy sila sa pagkain, kumuha siya ng tinapay, bumigkas ng pagpapala, pinagputul-putol ito at ibinigay sa kanila, at sinabi: “Kunin ninyo ito, ito ay nangangahulugan ng aking katawan.” <strong><sup>23 </sup></strong>At pagkakuha ng isang kopa, naghandog siya ng pasasalamat at ibinigay ito sa kanila, at silang lahat ay uminom mula rito. <strong><sup>24 </sup></strong>At sinabi niya sa kanila: “Ito ay nangangahulugan ng aking ‘dugo ng tipan,’ na siyang ibubuhos alang-alang sa marami. <strong><sup>25 </sup></strong>Katotohanang sinasabi ko sa inyo, Hindi na ako iinom pa ng bunga ng punong ubas hanggang sa araw na iyon kapag iinumin ko ito nang panibago sa kaharian ng Diyos.” <strong><sup>26 </sup></strong>Sa wakas, pagkatapos na umawit ng mga papuri, sila ay lumabas patungo sa Bundok ng mga Olibo. <strong><sup>27 </sup></strong>At sinabi ni Jesus sa kanila: “Kayong lahat ay matitisod, sapagkat nasusulat, ‘Sasaktan ko ang pastol, at ang mga tupa ay mangangalat.’ <strong><sup>28 </sup></strong>Ngunit pagkatapos na maibangon ako ay mauuna ako sa inyo sa Galilea.” <strong><sup>29 </sup></strong>Ngunit si Pedro ay nagsabi sa kaniya: “Kahit na ang lahat ng iba pa ay matisod, ngunit ako ay hindi.” <strong><sup>30 </sup></strong>Dahil dito ay sinabi ni Jesus sa kaniya: “Katotohanang sinasabi ko sa iyo, Ikaw ngayon, oo, sa gabing ito, bago tumilaok ang tandang nang makalawang ulit, itatatwa mo nga ako nang tatlong ulit.” <strong><sup>31 </sup></strong>Ngunit pinasimulan niyang sabihin nang paulit-ulit: “Kung kailangan akong mamatay na kasama mo, hindi kita sa anumang paraan itatatwa.” Gayundin, ang lahat ng iba pa ay nagsimulang magsabi ng gayunding bagay.</p><p></p></div>
<div class="extScrpCite"><p><a href="027_SEC-.16B.xhtml#citationsource11">^ <strong>(Luc. 22:14-38)</strong></a> <span id="citation11"></span>Sa kalaunan nang dumating ang oras, siya ay humilig sa mesa, at ang mga apostol na kasama niya. <strong><sup>15 </sup></strong>At sinabi niya sa kanila: “Masidhi kong ninanasa na kaining kasama ninyo ang paskuwang ito bago ako magdusa; <strong><sup>16 </sup></strong>sapagkat sinasabi ko sa inyo, Hindi ko na ito kakaining muli hanggang sa matupad ito sa kaharian ng Diyos.” <strong><sup>17 </sup></strong>At, pagkatanggap sa kopa, siya ay nagpasalamat at nagsabi: “Kunin ninyo ito at iabot sa bawat isa sa inyo; <strong><sup>18 </sup></strong>sapagkat sinasabi ko sa inyo, Mula ngayon ay hindi na ako muling iinom mula sa bunga ng punong ubas hanggang sa dumating ang kaharian ng Diyos.” <strong><sup>19 </sup></strong>Gayundin, kumuha siya ng tinapay, nagpasalamat, pinagputul-putol ito, at ibinigay sa kanila, na sinasabi: “Ito ay nangangahulugan ng aking katawan na siyang ibibigay alang-alang sa inyo. Patuloy ninyong gawin ito bilang pag-alaala sa akin.” <strong><sup>20 </sup></strong>Gayundin, ang kopa sa katulad na paraan pagkatapos nilang makapaghapunan, na sinasabi niya: “Ang kopang ito ay nangangahulugan ng bagong tipan sa bisa ng aking dugo, na siyang ibubuhos alang-alang sa inyo. <strong><sup>21 </sup></strong>“Ngunit, narito! ang kamay ng magkakanulo sa akin ay kasama ko sa mesa. <strong><sup>22 </sup></strong>Sapagkat ang Anak ng tao ay yayaon ayon sa itinakda; gayunpaman, sa aba ng taong iyon na sa pamamagitan niya ay ipinagkakanulo siya!” <strong><sup>23 </sup></strong>Kaya pinasimulan nilang pag-usapan sa kani-kanilang sarili ang tanong kung sino ba talaga sa kanila ang gagawa nito. <strong><sup>24 </sup></strong>Gayunman, bumangon din ang isang mainitang pagtatalo sa gitna nila tungkol sa kung sino sa kanila ang waring pinakadakila. <strong><sup>25 </sup></strong>Ngunit sinabi niya sa kanila: “Ang mga hari ng mga bansa ay namamanginoon sa kanila, at yaong mga nagtataglay ng awtoridad sa kanila ay tinatawag na mga Tagapagpala. <strong><sup>26 </sup></strong>Gayunman, hindi kayo dapat magkagayon. Kundi siya na pinakadakila sa inyo ay maging gaya ng pinakabata, at ang gumaganap bilang pinuno ay maging gaya ng isang naglilingkod. <strong><sup>27 </sup></strong>Sapagkat sino ang mas dakila, ang nakahilig sa mesa o ang naglilingkod? Hindi ba ang nakahilig sa mesa? Ngunit ako ay nasa gitna ninyo na gaya niyaong naglilingkod. <strong><sup>28 </sup></strong>“Gayunman, kayo ang mga nanatiling kasama ko sa aking mga pagsubok; <strong><sup>29 </sup></strong>at nakikipagtipan ako sa inyo, kung paanong ang aking Ama ay nakipagtipan sa akin, ukol sa isang kaharian, <strong><sup>30 </sup></strong>upang kayo ay makakain at makainom sa aking mesa sa kaharian ko, at makaupo sa mga trono upang humatol sa labindalawang tribo ng Israel. <strong><sup>31 </sup></strong>“Simon, Simon, narito! hiningi ni Satanas na kayo ay mapasakaniya upang salain kayong gaya ng trigo. <strong><sup>32 </sup></strong>Ngunit nagsumamo na ako para sa iyo na ang iyong pananampalataya ay huwag manghina; at ikaw, kapag nakabalik ka na, palakasin mo ang iyong mga kapatid.” <strong><sup>33 </sup></strong>Nang magkagayon ay sinabi niya sa kaniya: “Panginoon, handa akong sumama sa iyo kapuwa sa bilangguan at sa kamatayan.” <strong><sup>34 </sup></strong>Ngunit sinabi niya: “Sinasabi ko sa iyo, Pedro, Hindi titilaok ngayon ang tandang hanggang sa tatlong ulit mong maikaila na kilala mo ako.” <strong><sup>35 </sup></strong>Sinabi rin niya sa kanila: “Nang isugo ko kayo na walang supot ng salapi at supot ng pagkain at mga sandalyas, hindi kayo kinapos ng anuman, hindi ba?” Sinabi nila: “Hindi!” <strong><sup>36 </sup></strong>Sa gayon ay sinabi niya sa kanila: “Ngunit ngayon ang may supot ng salapi ay kunin ito, gayundin ang isang supot ng pagkain; at ang walang tabak ay ipagbili ang kaniyang panlabas na kasuutan at bumili ng isa. <strong><sup>37 </sup></strong>Sapagkat sinasabi ko sa inyo na itong nakasulat ay kailangang maganap sa akin, samakatuwid nga, ‘At siya ay ibinilang na kasama ng mga tampalasan.’ Sapagkat yaong may kinalaman sa akin ay nagaganap na.” <strong><sup>38 </sup></strong>Sa gayon ay sinabi nila: “Panginoon, narito! may dalawang tabak dito.” Sinabi niya sa kanila: “Sapat na iyan.”</p><p></p></div>
<div class="extScrpCite"><p><a href="027_SEC-.16B.xhtml#citationsource12">^ <strong>(Juan 13:1-17:26)</strong></a> <span id="citation12"></span>Sa dahilan ngang alam niya bago pa ang kapistahan ng paskuwa na dumating na ang kaniyang oras upang umalis siya sa sanlibutang ito patungo sa Ama, si Jesus, yamang inibig niya ang mga sariling kaniya na nasa sanlibutan, ay umibig sa kanila hanggang sa wakas. <strong><sup>2 </sup></strong>Kaya, habang nagaganap ang hapunan, palibhasa’y inilagay na ng Diyablo sa puso ni Hudas Iscariote, na anak ni Simon, na ipagkanulo siya, <strong><sup>3 </sup></strong>siya, sa pagkaalam na ibinigay na ng Ama sa kaniyang mga kamay ang lahat ng bagay at na siya ay nanggaling sa Diyos at paroroon sa Diyos, <strong><sup>4 </sup></strong>ay tumayo mula sa hapunan at inilagay sa tabi ang kaniyang mga panlabas na kasuutan. At, pagkakuha ng tuwalya, binigkisan niya ang kaniyang sarili. <strong><sup>5 </sup></strong>Pagkatapos nito ay naglagay siya ng tubig sa isang palanggana at pinasimulang hugasan ang mga paa ng mga alagad at tinuyo ang mga iyon ng tuwalyang nakabigkis sa kaniya. <strong><sup>6 </sup></strong>At sa gayon ay lumapit siya kay Simon Pedro. Sinabi nito sa kaniya: “Panginoon, huhugasan mo ba ang aking mga paa?” <strong><sup>7 </sup></strong>Bilang sagot ay sinabi ni Jesus sa kaniya: “Ang ginagawa ko ay hindi mo nauunawaan sa kasalukuyan, ngunit mauunawaan mo pagkatapos ng mga bagay na ito.” <strong><sup>8 </sup></strong>Sinabi ni Pedro sa kaniya: “Tiyak na hindi mo kailanman huhugasan ang aking mga paa.” Sumagot si Jesus sa kaniya: “Malibang hugasan kita, wala kang bahagi sa akin.” <strong><sup>9 </sup></strong>Sinabi ni Simon Pedro sa kaniya: “Panginoon, hindi lamang ang aking mga paa, kundi gayundin ang aking mga kamay at ang aking ulo.” <strong><sup>10 </sup></strong>Sinabi ni Jesus sa kaniya: “Siya na nakapaligo na ay hindi na kailangang mahugasan maliban sa kaniyang mga paa, kundi lubusan na siyang malinis. At kayo ay malilinis, ngunit hindi ang lahat.” <strong><sup>11 </sup></strong>Sa katunayan, kilala niya ang taong magkakanulo sa kaniya. Ito ang dahilan kung bakit niya sinabi: “Hindi lahat sa inyo ay malinis.” <strong><sup>12 </sup></strong>Nang mahugasan na niya ang kanilang mga paa at maisuot ang kaniyang mga panlabas na kasuutan at muling humilig sa mesa, sinabi niya sa kanila: “Alam ba ninyo kung ano ang ginawa ko sa inyo? <strong><sup>13 </sup></strong>Tinatawag ninyo akong, ‘Guro,’ at, ‘Panginoon,’ at tama ang inyong sinasabi, sapagkat gayon ako. <strong><sup>14 </sup></strong>Samakatuwid, kung ako, bagaman Panginoon at Guro, ay naghugas ng inyong mga paa, kayo rin ay dapat na maghugas ng mga paa ng isa’t isa. <strong><sup>15 </sup></strong>Sapagkat nagbigay ako ng parisan para sa inyo, na kung ano ang ginawa ko sa inyo ay dapat din ninyong gawin. <strong><sup>16 </sup></strong>Katotohanang-katotohanang sinasabi ko sa inyo, Ang isang alipin ay hindi mas dakila kaysa sa kaniyang panginoon, ni ang isinusugo ay mas dakila kaysa sa nagsugo sa kaniya. <strong><sup>17 </sup></strong>Kung alam ninyo ang mga bagay na ito, maligaya kayo kung gagawin ninyo ang mga iyon. <strong><sup>18 </sup></strong>Hindi ako nagsasalita tungkol sa inyong lahat; kilala ko ang aking mga pinili. Ngunit ito ay upang matupad ang Kasulatan, ‘Siya na dating kumakain sa aking tinapay ay nagtaas ng kaniyang sakong laban sa akin.’ <strong><sup>19 </sup></strong>Mula sa sandaling ito ay sinasabi ko sa inyo bago iyon maganap, upang kapag naganap iyon ay maniwala kayo na ako nga siya. <strong><sup>20 </sup></strong>Katotohanang-katotohanang sinasabi ko sa inyo, Siya na tumatanggap sa sinumang aking isinusugo ay tumatanggap din sa akin. Siya naman na tumatanggap sa akin ay tumatanggap din sa kaniya na nagsugo sa akin.” <strong><sup>21 </sup></strong>Pagkasabi ng mga bagay na ito, si Jesus ay nabagabag sa espiritu, at nagpatotoo siya at nagsabi: “Katotohanang-katotohanang sinasabi ko sa inyo, Isa sa inyo ang magkakanulo sa akin.” <strong><sup>22 </sup></strong>Nagsimulang magtinginan ang mga alagad sa isa’t isa, na nalilito kung patungkol kanino ang sinasabi niya. <strong><sup>23 </sup></strong>Nakahilig sa harap ng dibdib ni Jesus ang isa sa kaniyang mga alagad, at minamahal siya ni Jesus. <strong><sup>24 </sup></strong>Sa gayon ay tumango si Simon Pedro sa isang ito at sinabi sa kaniya: “Sabihin mo kung patungkol kanino ang sinasabi niya.” <strong><sup>25 </sup></strong>Kaya ang huling nabanggit ay sumandig sa dibdib ni Jesus at nagsabi sa kaniya: “Panginoon, sino iyon?” <strong><sup>26 </sup></strong>Sa gayon ay sumagot si Jesus: “Iyon ang isa na bibigyan ko ng putol ng pagkain na aking isasawsaw.” At sa gayon, pagkasawsaw ng putol ng pagkain, kinuha niya ito at ibinigay kay Hudas, na anak ni Simon Iscariote. <strong><sup>27 </sup></strong>At pagkatapos ng putol ng pagkain, nang magkagayon ay pumasok si Satanas sa huling nabanggit. Si Jesus, sa gayon, ay nagsabi sa kaniya: “Anuman ang iyong ginagawa ay gawin mo nang lalong madali.” <strong><sup>28 </sup></strong>Gayunman, walang sinuman sa mga nakahilig sa mesa ang nakaaalam kung sa anong layunin niya sinabi ito sa kaniya. <strong><sup>29 </sup></strong>Sa katunayan, ang ilan ay nag-aakala, yamang si Hudas ang humahawak ng kahon ng salapi, na sinasabi sa kaniya ni Jesus: “Bumili ka ng mga bagay na kailangan natin para sa kapistahan,” o na magbigay siya ng anumang bagay sa mga dukha. <strong><sup>30 </sup></strong>Sa gayon, pagkatanggap niya ng putol ng pagkain, siya ay lumabas kaagad. At gabi na noon. <strong><sup>31 </sup></strong>Kaya nang makalabas na siya, sinabi ni Jesus: “Ngayon ang Anak ng tao ay niluluwalhati, at ang Diyos ay niluluwalhati may kaugnayan sa kaniya. <strong><sup>32 </sup></strong>At ang Diyos mismo ang luluwalhati sa kaniya, at kaniyang luluwalhatiin siya kaagad. <strong><sup>33 </sup></strong>Mumunting mga anak, sandali na lamang ninyo akong makakasama. Hahanapin ninyo ako; at gaya ng sinabi ko sa mga Judio, ‘Kung saan ako paroroon ay hindi kayo makaparoroon,’ sinasabi ko rin sa inyo sa kasalukuyan. <strong><sup>34 </sup></strong>Binibigyan ko kayo ng isang bagong utos, na ibigin ninyo ang isa’t isa; kung paanong inibig ko kayo ay ibigin din ninyo ang isa’t isa. <strong><sup>35 </sup></strong>Sa ganito malalaman ng lahat na kayo ay aking mga alagad, kung kayo ay may pag-ibig sa isa’t isa.” <strong><sup>36 </sup></strong>Sinabi ni Simon Pedro sa kaniya: “Panginoon, saan ka paroroon?” Sumagot si Jesus: “Kung saan ako paroroon ay hindi ka makasusunod sa akin ngayon, ngunit susunod ka pagkatapos.” <strong><sup>37 </sup></strong>Sinabi ni Pedro sa kaniya: “Panginoon, bakit nga ba hindi ako makasusunod sa iyo sa kasalukuyan? Ibibigay ko ang aking kaluluwa alang-alang sa iyo.” <strong><sup>38 </sup></strong>Sumagot si Jesus: “Ibibigay mo ba ang iyong kaluluwa alang-alang sa akin? Katotohanang-katotohanang sinasabi ko sa iyo, Hindi titilaok ang tandang sa anumang paraan hanggang sa maitatwa mo ako nang tatlong ulit.” </p><p><strong>14 </strong>“Huwag mabagabag ang inyong mga puso. Manampalataya kayo sa Diyos, manampalataya rin kayo sa akin. <strong><sup>2 </sup></strong>Sa bahay ng aking Ama ay maraming tirahan. Kung hindi ay sinabi ko sana sa inyo, sapagkat paroroon ako upang maghanda ng dako para sa inyo. <strong><sup>3 </sup></strong>Gayundin, kung ako ay pumaroon at makapaghanda ng dako para sa inyo, ako ay muling darating at tatanggapin ko kayo sa aking sarili, upang kung nasaan ako ay dumoon din kayo. <strong><sup>4 </sup></strong>At kung saan ako paroroon ay alam ninyo ang daan.” <strong><sup>5 </sup></strong>Sinabi ni Tomas sa kaniya: “Panginoon, hindi namin alam kung saan ka paroroon. Paano namin malalaman ang daan?” <strong><sup>6 </sup></strong>Sinabi ni Jesus sa kaniya: “Ako ang daan at ang katotohanan at ang buhay. Walang sinumang makaparoroon sa Ama kundi sa pamamagitan ko. <strong><sup>7 </sup></strong>Kung nakilala ninyo ako, nakilala rin sana ninyo ang aking Ama; mula sa sandaling ito ay kilala ninyo siya at nakita na ninyo siya.” <strong><sup>8 </sup></strong>Sinabi ni Felipe sa kaniya: “Panginoon, ipakita mo sa amin ang Ama, at sapat na iyon para sa amin.” <strong><sup>9 </sup></strong>Sinabi ni Jesus sa kaniya: “Ako ba ay nakasama ninyo nang napakahabang panahon, at gayunma’y hindi mo pa ako nakikilala, Felipe? Siya na nakakita sa akin ay nakakita rin sa Ama. Paano ngang sinasabi mo, ‘Ipakita mo sa amin ang Ama’? <strong><sup>10 </sup></strong>Hindi ka ba naniniwala na ako ay kaisa ng Ama at ang Ama ay kaisa ko? Ang mga bagay na sinasabi ko sa inyo ay hindi ko sinasalita nang mula sa aking sarili; kundi ang Ama na nananatiling kaisa ko ang gumagawa ng kaniyang mga gawa. <strong><sup>11 </sup></strong>Maniwala kayo sa akin na ako ay kaisa ng Ama at ang Ama ay kaisa ko; kung hindi man ay maniwala kayo dahil sa mga gawa mismo. <strong><sup>12 </sup></strong>Katotohanang-katotohanang sinasabi ko sa inyo, Siya na nananampalataya sa akin, ang isa ring iyon ay gagawa ng mga gawa na aking ginagawa; at siya ay gagawa ng mga gawa na mas dakila kaysa sa mga ito, sapagkat ako ay paroroon sa Ama. <strong><sup>13 </sup></strong>Gayundin, anuman ang inyong hingin sa pangalan ko, gagawin ko ito, upang ang Ama ay maluwalhati may kaugnayan sa Anak. <strong><sup>14 </sup></strong>Kung hihingi kayo ng anumang bagay sa pangalan ko, gagawin ko iyon. <strong><sup>15 </sup></strong>“Kung ako ay iniibig ninyo, tutuparin ninyo ang aking mga utos; <strong><sup>16 </sup></strong>at ako ay hihiling sa Ama at bibigyan niya kayo ng ibang katulong upang makasama ninyo magpakailanman, <strong><sup>17 </sup></strong>ang espiritu ng katotohanan, na hindi matatanggap ng sanlibutan, sapagkat iyon ay hindi nito nakikita ni nalalaman. Kilala ninyo iyon, sapagkat namamalagi iyon sa inyo at sumasainyo. <strong><sup>18 </sup></strong>Hindi ko kayo iiwang nangungulila. Paririto ako sa inyo. <strong><sup>19 </sup></strong>Sandali na lamang at hindi na ako makikita ng sanlibutan, ngunit makikita ninyo ako, sapagkat ako ay nabubuhay at kayo ay mabubuhay. <strong><sup>20 </sup></strong>Sa araw na iyon ay malalaman ninyo na ako ay kaisa ng aking Ama at kayo ay kaisa ko at ako ay kaisa ninyo. <strong><sup>21 </sup></strong>Siya na nagtataglay ng aking mga utos at tumutupad sa mga iyon, ang isang iyon ang siyang umiibig sa akin. Siya naman na umiibig sa akin ay iibigin ng aking Ama, at iibigin ko siya at malinaw na ipakikita sa kaniya ang aking sarili.” <strong><sup>22 </sup></strong>Si Hudas, hindi ang Iscariote, ay nagsabi sa kaniya: “Panginoon, ano ang nangyari anupat binabalak mong ipakita sa amin nang malinaw ang iyong sarili at hindi sa sanlibutan?” <strong><sup>23 </sup></strong>Bilang sagot ay sinabi ni Jesus sa kaniya: “Kung ang sinuman ay umiibig sa akin, tutuparin niya ang aking salita, at iibigin siya ng aking Ama, at paroroon kami sa kaniya at maninirahang kasama niya. <strong><sup>24 </sup></strong>Siya na hindi umiibig sa akin ay hindi tumutupad sa aking mga salita; at ang salita na inyong naririnig ay hindi akin, kundi sa Ama na nagsugo sa akin. <strong><sup>25 </sup></strong>“Samantalang nananatili pa akong kasama ninyo ay sinalita ko sa inyo ang mga bagay na ito. <strong><sup>26 </sup></strong>Ngunit ang katulong, ang banal na espiritu, na ipadadala ng aking Ama sa pangalan ko, ang isang iyon ang magtuturo sa inyo ng lahat ng bagay at ibabalik sa inyong mga pag-iisip ang lahat ng bagay na sinabi ko sa inyo. <strong><sup>27 </sup></strong>Iniiwan ko sa inyo ang kapayapaan, ibinibigay ko sa inyo ang aking kapayapaan. Hindi ko ito ibinibigay sa inyo kung paanong ibinibigay ito ng sanlibutan. Huwag mabagabag ang inyong mga puso ni umurong man ito dahil sa takot. <strong><sup>28 </sup></strong>Narinig ninyo na sinabi ko sa inyo, Aalis ako at paririto akong muli sa inyo. Kung iniibig ninyo ako, magsasaya kayo na ako ay paroroon sa Ama, sapagkat ang Ama ay mas dakila kaysa sa akin. <strong><sup>29 </sup></strong>Kaya ngayon ay nasabi ko na sa inyo bago ito maganap, upang, kapag naganap iyon, kayo ay maniwala. <strong><sup>30 </sup></strong>Hindi na ako magsasalita pa ng marami sa inyo, sapagkat ang tagapamahala ng sanlibutan ay dumarating. At wala siyang kapangyarihan sa akin, <strong><sup>31 </sup></strong>ngunit, upang malaman ng sanlibutan na iniibig ko ang Ama, kung ano ang utos na ibinigay sa akin ng Ama, gayon ang aking ginagawa. Tumindig kayo, umalis na tayo rito. </p><p><strong>15 </strong>“Ako ang tunay na punong ubas, at ang aking Ama ang tagapagsaka. <strong><sup>2 </sup></strong>Ang bawat sanga sa akin na hindi namumunga ay inaalis niya, at ang bawat isa na namumunga ay nililinis niya, upang mamunga iyon nang higit pa. <strong><sup>3 </sup></strong>Kayo ay malinis na dahil sa salita na sinalita ko sa inyo. <strong><sup>4 </sup></strong>Manatili kayong kaisa ko, at ako na kaisa ninyo. Kung paanong ang sanga ay hindi makapamumunga sa ganang sarili malibang manatili ito sa punong ubas, sa gayunding paraan ay hindi rin naman kayo makapamumunga, malibang manatili kayong kaisa ko. <strong><sup>5 </sup></strong>Ako ang punong ubas, kayo ang mga sanga. Siya na nananatiling kaisa ko, at ako na kaisa niya, ang isang ito ay namumunga ng marami; sapagkat kung hiwalay sa akin ay wala kayong magagawang anuman. <strong><sup>6 </sup></strong>Kung ang sinuman ay hindi nananatiling kaisa ko, siya ay itinatapong gaya ng isang sanga at natutuyo; at tinitipon ng mga tao ang mga sangang iyon at inihahagis sa apoy at ang mga iyon ay sinusunog. <strong><sup>7 </sup></strong>Kung mananatili kayong kaisa ko at ang aking mga pananalita ay mananatili sa inyo, hingin ninyo ang anumang nais ninyo at magaganap ito sa inyo. <strong><sup>8 </sup></strong>Ang aking Ama ay naluluwalhati rito, na patuloy kayong namumunga ng marami at pinatutunayan ninyong kayo ay aking mga alagad. <strong><sup>9 </sup></strong>Kung paanong inibig ako ng Ama at inibig ko kayo, manatili kayo sa aking pag-ibig. <strong><sup>10 </sup></strong>Kung tinutupad ninyo ang aking mga utos, kayo ay mananatili sa aking pag-ibig, kung paanong tinupad ko ang mga utos ng Ama at nananatili sa kaniyang pag-ibig. <strong><sup>11 </sup></strong>“Ang mga bagay na ito ay sinalita ko sa inyo, upang mapasainyo ang aking kagalakan at ang inyong kagalakan ay malubos. <strong><sup>12 </sup></strong>Ito ang aking utos, na ibigin ninyo ang isa’t isa kung paanong inibig ko kayo. <strong><sup>13 </sup></strong>Walang sinuman ang may pag-ibig na mas dakila kaysa rito, na ibigay ng isa ang kaniyang kaluluwa alang-alang sa kaniyang mga kaibigan. <strong><sup>14 </sup></strong>Kayo ay mga kaibigan ko kung ginagawa ninyo ang iniuutos ko sa inyo. <strong><sup>15 </sup></strong>Hindi ko na kayo tinatawag na mga alipin, sapagkat hindi alam ng alipin kung ano ang ginagawa ng kaniyang panginoon. Ngunit tinawag ko na kayong mga kaibigan, sapagkat ang lahat ng bagay na narinig ko sa aking Ama ay ipinaalam ko na sa inyo. <strong><sup>16 </sup></strong>Hindi ninyo ako pinili, ngunit pinili ko kayo, at inatasan ko kayo na humayo at patuloy na mamunga at na manatili ang inyong bunga; upang anuman ang hingin ninyo sa Ama sa pangalan ko ay ibigay niya sa inyo. <strong><sup>17 </sup></strong>“Ang mga bagay na ito ay iniuutos ko sa inyo, na ibigin ninyo ang isa’t isa. <strong><sup>18 </sup></strong>Kung napopoot sa inyo ang sanlibutan, alam ninyo na napoot ito sa akin bago ito napoot sa inyo. <strong><sup>19 </sup></strong>Kung kayo ay bahagi ng sanlibutan, kagigiliwan ng sanlibutan ang sa kaniya. Ngunit sapagkat hindi kayo bahagi ng sanlibutan, kundi pinili ko kayo mula sa sanlibutan, dahil dito ay napopoot sa inyo ang sanlibutan. <strong><sup>20 </sup></strong>Isaisip ninyo ang salitang sinabi ko sa inyo, Ang isang alipin ay hindi mas dakila kaysa sa kaniyang panginoon. Kung pinag-usig nila ako, pag-uusigin din nila kayo; kung tinupad nila ang aking salita, tutuparin din nila ang sa inyo. <strong><sup>21 </sup></strong>Ngunit gagawin nila ang lahat ng bagay na ito laban sa inyo dahil sa aking pangalan, sapagkat hindi nila kilala siya na nagsugo sa akin. <strong><sup>22 </sup></strong>Kung hindi ako dumating at nagsalita sa kanila, wala sana silang kasalanan; ngunit ngayon ay wala silang maidadahilan para sa kanilang kasalanan. <strong><sup>23 </sup></strong>Siya na napopoot sa akin ay napopoot din sa aking Ama. <strong><sup>24 </sup></strong>Kung hindi ko ginawa sa gitna nila ang mga gawang hindi pa nagawa ng sinuman, wala sana silang kasalanan; ngunit ngayon ay kapuwa nila nakita at kinapootan ako at gayundin ang aking Ama. <strong><sup>25 </sup></strong>Ngunit ito ay upang matupad ang salita na nakasulat sa kanilang Kautusan, ‘Kinapootan nila ako nang walang dahilan.’ <strong><sup>26 </sup></strong>Kapag dumating ang katulong na ipadadala ko sa inyo mula sa Ama, ang espiritu ng katotohanan, na nanggagaling sa Ama, ang isang iyon ang magpapatotoo tungkol sa akin; <strong><sup>27 </sup></strong>at kayo naman ay magpapatotoo, sapagkat nakasama ko kayo mula nang ako ay magsimula. </p><p><strong>16 </strong>“Sinalita ko sa inyo ang mga bagay na ito upang hindi kayo matisod. <strong><sup>2 </sup></strong>Ititiwalag kayo ng mga tao mula sa sinagoga. Sa katunayan, ang oras ay dumarating na ang bawat isa na pumapatay sa inyo ay mag-aakalang nag-ukol siya ng sagradong paglilingkod sa Diyos. <strong><sup>3 </sup></strong>Ngunit gagawin nila ang mga bagay na ito sapagkat hindi nila nakilala ang Ama o ako man. <strong><sup>4 </sup></strong>Gayunpaman, sinalita ko sa inyo ang mga bagay na ito upang, kapag dumating ang oras para sa mga iyon, maalaala ninyong sinabi ko sa inyo ang mga iyon. “Gayunman, ang mga bagay na ito ay hindi ko sinabi sa inyo noong una, sapagkat ako ay kasama ninyo noon. <strong><sup>5 </sup></strong>Ngunit ngayon ay paroroon ako sa kaniya na nagsugo sa akin, at gayunma’y walang isa man sa inyo ang nagtatanong sa akin, ‘Saan ka paroroon?’ <strong><sup>6 </sup></strong>Ngunit dahil sinalita ko sa inyo ang mga bagay na ito ay napuno ng pamimighati ang inyong mga puso. <strong><sup>7 </sup></strong>Gayunpaman, sinasabi ko sa inyo ang katotohanan, Para sa inyong kapakinabangan ang pag-alis ko. Sapagkat kung hindi ako aalis, ang katulong ay hindi sa anumang paraan darating sa inyo; ngunit kung paroroon ako, ipadadala ko siya sa inyo. <strong><sup>8 </sup></strong>At kapag dumating ang isang iyon ay magbibigay siya sa sanlibutan ng nakakukumbinsing katibayan may kinalaman sa kasalanan at may kinalaman sa katuwiran at may kinalaman sa paghatol: <strong><sup>9 </sup></strong>una muna, may kinalaman sa kasalanan, sapagkat hindi sila nananampalataya sa akin; <strong><sup>10 </sup></strong>pagkatapos ay may kinalaman sa katuwiran, sapagkat paroroon ako sa Ama at hindi na ninyo ako makikita; <strong><sup>11 </sup></strong>pagkatapos ay may kinalaman sa paghatol, sapagkat ang tagapamahala ng sanlibutang ito ay hinatulan na. <strong><sup>12 </sup></strong>“Marami pa akong mga bagay na sasabihin sa inyo, ngunit hindi ninyo makakaya ang mga iyon sa kasalukuyan. <strong><sup>13 </sup></strong>Gayunman, kapag dumating ang isang iyon, ang espiritu ng katotohanan, aakayin niya kayo sa lahat ng katotohanan, sapagkat hindi siya magsasalita udyok ng kaniyang sarili, kundi anumang bagay ang kaniyang marinig ay sasalitain niya, at ipahahayag niya sa inyo ang mga bagay na darating. <strong><sup>14 </sup></strong>Luluwalhatiin ako ng isang iyon, sapagkat tatanggapin niya yaong mula sa akin at ipahahayag iyon sa inyo. <strong><sup>15 </sup></strong>Ang lahat ng bagay na taglay ng Ama ay sa akin. Iyan ang dahilan kung bakit ko sinabing tinatanggap niya yaong mula sa akin at ipinahahayag iyon sa inyo. <strong><sup>16 </sup></strong>Sa kaunting panahon ay hindi na ninyo ako makikita, at, muli, sa kaunting panahon ay makikita ninyo ako.” <strong><sup>17 </sup></strong>Sa gayon ang ilan sa kaniyang mga alagad ay nagsabi sa isa’t isa: “Ano ang kahulugan nito na sinasabi niya sa atin, ‘Sa kaunting panahon ay hindi ninyo ako makikita, at, muli, sa kaunting panahon ay makikita ninyo ako,’ at, ‘sapagkat paroroon ako sa Ama’?” <strong><sup>18 </sup></strong>Kaya sinasabi nila: “Ano ang kahulugan nito na sinasabi niya, ‘kaunting panahon’? Hindi natin alam kung ano ang kaniyang sinasabi.” <strong><sup>19 </sup></strong>Alam ni Jesus na nais nilang tanungin siya, kaya sinabi niya sa kanila: “Nagtatanong ba kayo sa isa’t isa tungkol dito, sapagkat sinabi ko, Sa kaunting panahon ay hindi ninyo ako makikita, at, muli, sa kaunting panahon ay makikita ninyo ako? <strong><sup>20 </sup></strong>Katotohanang-katotohanang sinasabi ko sa inyo, Kayo ay tatangis at hahagulhol, ngunit ang sanlibutan ay magsasaya; kayo ay mapipighati, ngunit ang inyong pamimighati ay magiging kagalakan. <strong><sup>21 </sup></strong>Ang isang babae, kapag nagsisilang siya, ay may pamimighati, sapagkat dumating na ang kaniyang oras; ngunit kapag nailuwal na niya ang bata, hindi na niya naaalaala ang kapighatian dahil sa kagalakan na isang tao ang ipinanganak sa sanlibutan. <strong><sup>22 </sup></strong>Kayo rin, sa gayon, ay talagang may pamimighati ngayon; ngunit makikita ko kayong muli at magsasaya ang inyong mga puso, at walang sinuman ang kukuha sa inyo ng inyong kagalakan. <strong><sup>23 </sup></strong>At sa araw na iyon ay wala kayong anumang itatanong sa akin. Katotohanang-katotohanang sinasabi ko sa inyo, Kung hihingi kayo sa Ama ng anumang bagay ay ibibigay niya ito sa inyo sa pangalan ko. <strong><sup>24 </sup></strong>Hanggang sa kasalukuyang panahong ito ay hindi pa kayo humihingi ng isa mang bagay sa pangalan ko. Humingi kayo at kayo ay tatanggap, upang ang inyong kagalakan ay malubos. <strong><sup>25 </sup></strong>“Sinalita ko sa inyo ang mga bagay na ito sa pamamagitan ng mga paghahambing. Ang oras ay dumarating kung kailan hindi na ako magsasalita sa inyo sa pamamagitan ng mga paghahambing, kundi isasaysay ko sa inyo nang malinaw ang may kinalaman sa Ama. <strong><sup>26 </sup></strong>Sa araw na iyon ay hihingi kayo sa pangalan ko, at hindi ko sinasabi sa inyo na hihiling ako sa Ama may kinalaman sa inyo. <strong><sup>27 </sup></strong>Sapagkat ang Ama mismo ay may pagmamahal sa inyo, sapagkat kayo ay may pagmamahal sa akin at naniwala na lumabas ako bilang ang kinatawan ng Ama. <strong><sup>28 </sup></strong>Ako ay nanggaling sa Ama at dumating sa sanlibutan. Bukod pa rito, iiwan ko ang sanlibutan at paroroon ako sa Ama.” <strong><sup>29 </sup></strong>Sinabi ng kaniyang mga alagad: “Tingnan mo! Ngayon ay nagsasalita ka nang malinaw, at wala kang sinasalitang paghahambing. <strong><sup>30 </sup></strong>Ngayon ay alam na namin na alam mo ang lahat ng bagay at hindi mo kailangang tanungin ka ng sinuman. Dahil dito ay naniniwala kami na nanggaling ka sa Diyos.” <strong><sup>31 </sup></strong>Sumagot si Jesus sa kanila: “Naniniwala ba kayo sa kasalukuyan? <strong><sup>32 </sup></strong>Narito! Ang oras ay dumarating, sa katunayan, dumating na nga, na pangangalatin kayo bawat isa sa kaniyang sariling bahay at iiwan ninyo akong mag-isa; at gayunma’y hindi ako nag-iisa, sapagkat ang Ama ay kasama ko. <strong><sup>33 </sup></strong>Sinabi ko sa inyo ang mga bagay na ito upang sa pamamagitan ko ay magkaroon kayo ng kapayapaan. Sa sanlibutan ay may kapighatian kayo, ngunit lakasan ninyo ang inyong loob! Dinaig ko ang sanlibutan.” </p><p><strong>17 </strong>Sinalita ni Jesus ang mga bagay na ito, at, pagtingala ng kaniyang mga mata sa langit, sinabi niya: “Ama, dumating na ang oras; luwalhatiin mo ang iyong anak, upang luwalhatiin ka ng iyong anak, <strong><sup>2 </sup></strong>kung paanong binigyan mo siya ng awtoridad sa lahat ng laman, upang may kinalaman sa buong bilang na ibinigay mo sa kaniya ay mabigyan niya sila ng buhay na walang hanggan. <strong><sup>3 </sup></strong>Ito ay nangangahulugan ng buhay na walang hanggan, ang kanilang pagkuha ng kaalaman tungkol sa iyo, ang tanging tunay na Diyos, at sa isa na iyong isinugo, si Jesu-Kristo. <strong><sup>4 </sup></strong>Niluwalhati kita sa lupa, nang matapos ang gawa na ibinigay mo sa akin upang gawin. <strong><sup>5 </sup></strong>Kaya ngayon ikaw, Ama, luwalhatiin mo ako sa iyong piling ng kaluwalhatiang tinaglay ko sa iyong piling bago pa ang sanlibutan. <strong><sup>6 </sup></strong>“Inihayag ko ang iyong pangalan sa mga taong ibinigay mo sa akin mula sa sanlibutan. Sila ay sa iyo, at ibinigay mo sila sa akin, at tinupad nila ang iyong salita. <strong><sup>7 </sup></strong>Nalaman na nila ngayon na ang lahat ng bagay na ibinigay mo sa akin ay mula sa iyo; <strong><sup>8 </sup></strong>sapagkat ang mga pananalitang ibinigay mo sa akin ay ibinigay ko sa kanila, at tinanggap nila ang mga iyon at talagang nalaman na lumabas ako bilang iyong kinatawan, at naniwala sila na isinugo mo ako. <strong><sup>9 </sup></strong>Humihiling ako may kinalaman sa kanila; humihiling ako, hindi may kinalaman sa sanlibutan, kundi may kinalaman doon sa mga ibinigay mo sa akin; sapagkat sila ay sa iyo, <strong><sup>10 </sup></strong>at ang lahat ng bagay na akin ay sa iyo at ang iyo ay sa akin, at ako ay niluwalhati na sa gitna nila. <strong><sup>11 </sup></strong>“Gayundin, wala na ako sa sanlibutan, ngunit sila ay nasa sanlibutan at paroroon ako sa iyo. Amang Banal, bantayan mo sila dahil sa iyong sariling pangalan na ibinigay mo sa akin, upang sila ay maging isa na gaya natin. <strong><sup>12 </sup></strong>Noong kasama nila ako ay binabantayan ko sila dahil sa iyong sariling pangalan na ibinigay mo sa akin; at iningatan ko sila, at walang isa man sa kanila ang napuksa maliban sa anak ng pagkapuksa, upang matupad ang kasulatan. <strong><sup>13 </sup></strong>Ngunit ngayon ay paroroon ako sa iyo, at sinasalita ko ang mga bagay na ito sa sanlibutan upang ang aking kagalakan ay mapasakanila nang lubusan. <strong><sup>14 </sup></strong>Ibinigay ko sa kanila ang iyong salita, ngunit ang sanlibutan ay napoot sa kanila, sapagkat hindi sila bahagi ng sanlibutan, kung paanong ako ay hindi bahagi ng sanlibutan. <strong><sup>15 </sup></strong>“Humihiling ako sa iyo, hindi upang alisin sila sa sanlibutan, kundi upang bantayan sila dahil sa isa na balakyot. <strong><sup>16 </sup></strong>Hindi sila bahagi ng sanlibutan, kung paanong ako ay hindi bahagi ng sanlibutan. <strong><sup>17 </sup></strong>Pabanalin mo sila sa pamamagitan ng katotohanan; ang iyong salita ay katotohanan. <strong><sup>18 </sup></strong>Kung paanong isinugo mo ako sa sanlibutan, isinugo ko rin sila sa sanlibutan. <strong><sup>19 </sup></strong>At pinababanal ko ang aking sarili alang-alang sa kanila, upang sila rin ay mapabanal sa pamamagitan ng katotohanan. <strong><sup>20 </sup></strong>“Humihiling ako, hindi lamang may kinalaman sa mga ito, kundi may kinalaman din sa mga nananampalataya sa akin sa pamamagitan ng kanilang salita; <strong><sup>21 </sup></strong>upang silang lahat ay maging isa, kung paanong ikaw, Ama, ay kaisa ko at ako ay kaisa mo, upang sila rin ay maging kaisa natin, upang ang sanlibutan ay maniwala na isinugo mo ako. <strong><sup>22 </sup></strong>Gayundin, ibinigay ko sa kanila ang kaluwalhatian na ibinigay mo sa akin, upang sila ay maging isa kung paanong tayo ay iisa. <strong><sup>23 </sup></strong>Ako ay kaisa nila at ikaw ay kaisa ko, upang mapasakdal sila sa isa, upang ang sanlibutan ay magkaroon ng kaalaman na isinugo mo ako at na inibig mo sila kung paanong inibig mo ako. <strong><sup>24 </sup></strong>Ama, kung tungkol sa ibinigay mo sa akin, nais kong, kung nasaan ako, sila rin ay makasama ko, upang makita ang aking kaluwalhatian na ibinigay mo sa akin, sapagkat inibig mo ako bago pa ang pagkakatatag ng sanlibutan. <strong><sup>25 </sup></strong>Amang Matuwid, tunay ngang hindi ka nakilala ng sanlibutan; ngunit nakilala kita, at nalaman ng mga ito na isinugo mo ako. <strong><sup>26 </sup></strong>At ipinakilala ko sa kanila ang iyong pangalan at ipakikilala ito, upang ang pag-ibig na inibig mo sa akin ay mapasakanila at ako ay maging kaisa nila.”</p><p></p></div>
<div class="extScrpCite"><p><a href="027_SEC-.16B.xhtml#citationsource13">^ <strong>(Mat. 26:36-75)</strong></a> <span id="citation13"></span>Nang magkagayon ay pumaroon si Jesus na kasama sila sa lugar na tinatawag na Getsemani, at sinabi niya sa mga alagad: “Umupo kayo rito habang ako ay pumupunta roon at nananalangin.” <strong><sup>37 </sup></strong>At nang maisama si Pedro at ang dalawang anak ni Zebedeo, siya ay nagsimulang mapighati at lubhang mabagabag. <strong><sup>38 </sup></strong>Nang magkagayon ay sinabi niya sa kanila: “Ang aking kaluluwa ay lubhang napipighati, maging hanggang sa kamatayan. Manatili kayo rito at patuloy na magbantay na kasama ko.” <strong><sup>39 </sup></strong>At pagparoon nang bahagya sa unahan, isinubsob niya ang kaniyang mukha, na nananalangin at nagsasabi: “Ama ko, kung maaari, palampasin mo sa akin ang kopang ito. Gayunman, hindi ayon sa kalooban ko, kundi ayon sa kalooban mo.” <strong><sup>40 </sup></strong>At lumapit siya sa mga alagad at nasumpungan silang natutulog, at sinabi niya kay Pedro: “Hindi ba ninyo magagawang magbantay kahit man lamang isang oras na kasama ko? <strong><sup>41 </sup></strong>Patuloy kayong magbantay at manalangin nang patuluyan, upang hindi kayo pumasok sa tukso. Sabihin pa, ang espiritu ay sabik, ngunit ang laman ay mahina.” <strong><sup>42 </sup></strong>Muli, sa ikalawang pagkakataon, siya ay umalis at nanalangin, na sinasabi: “Ama ko, kung hindi ito maaaring palampasin malibang inumin ko ito, maganap nawa ang iyong kalooban.” <strong><sup>43 </sup></strong>At muli siyang lumapit at nasumpungan silang natutulog, sapagkat ang kanilang mga mata ay mabigat. <strong><sup>44 </sup></strong>Kaya pagkaiwan sa kanila, siya ay muling umalis at nanalangin sa ikatlong pagkakataon, na sinasabi nang minsan pa ang gayunding salita. <strong><sup>45 </sup></strong>Nang magkagayon ay lumapit siya sa mga alagad at sinabi sa kanila: “Sa oras na gaya nito ay natutulog kayo at nagpapahinga! Narito! Malapit na ang oras upang ang Anak ng tao ay ipagkanulo sa mga kamay ng mga makasalanan. <strong><sup>46 </sup></strong>Tumindig kayo, humayo na tayo. Narito! Ang magkakanulo sa akin ay papalapit na.” <strong><sup>47 </sup></strong>At habang siya ay nagsasalita pa, narito! si Hudas, na isa sa labindalawa, ay dumating at kasama niya ang isang malaking pulutong na may mga tabak at mga pamalo mula sa mga punong saserdote at matatandang lalaki ng bayan. <strong><sup>48 </sup></strong>Ngayon ang magkakanulo sa kaniya ay nagbigay sa kanila ng isang tanda, na sinasabi: “Ang sinumang halikan ko, siya iyon; dakpin ninyo siya.” <strong><sup>49 </sup></strong>At paglapit nang tuluy-tuloy kay Jesus ay sinabi niya: “Magandang araw, Rabbi!” at hinalikan siya nang napakagiliw. <strong><sup>50 </sup></strong>Ngunit sinabi ni Jesus sa kaniya: “Kaibigan, sa anong layunin naririto ka?” Nang magkagayon ay lumapit sila at isinunggab ang mga kamay kay Jesus at dinakip siya. <strong><sup>51 </sup></strong>Ngunit, narito! iniunat ng isa sa mga kasama ni Jesus ang kaniyang kamay at hinugot ang kaniyang tabak at tinaga ang alipin ng mataas na saserdote at tinagpas ang kaniyang tainga. <strong><sup>52 </sup></strong>Nang magkagayon ay sinabi ni Jesus sa kaniya: “Ibalik mo ang iyong tabak sa kinalalagyan nito, sapagkat ang lahat niyaong humahawak ng tabak ay malilipol sa pamamagitan ng tabak. <strong><sup>53 </sup></strong>O iniisip mo ba na hindi ako makahihiling sa aking Ama na paglaanan ako sa sandaling ito ng mahigit sa labindalawang hukbo ng mga anghel? <strong><sup>54 </sup></strong>Kung magkagayon, paano matutupad ang Kasulatan na dapat itong maganap sa ganitong paraan?” <strong><sup>55 </sup></strong>Nang oras na iyon ay sinabi ni Jesus sa mga pulutong: “Kayo ba ay lumabas na may mga tabak at mga pamalo na waring laban sa isang magnanakaw upang arestuhin ako? Sa araw-araw ay umuupo ako noon sa templo na nagtuturo, at gayunma’y hindi ninyo ako dinakip. <strong><sup>56 </sup></strong>Ngunit ang lahat ng ito ay naganap upang matupad ang mga kasulatan ng mga propeta.” Nang magkagayon ay iniwan siya ng lahat ng mga alagad at tumakas. <strong><sup>57 </sup></strong>Si Jesus ay dinala niyaong mga dumakip sa kaniya kay Caifas na mataas na saserdote, kung saan natitipon ang mga eskriba at ang matatandang lalaki. <strong><sup>58 </sup></strong>Ngunit si Pedro ay patuloy na sumusunod sa kaniya sa malayo, hanggang sa looban ng mataas na saserdote, at, pagpasok sa loob, umupo siyang kasama ng mga tagapaglingkod sa bahay upang makita ang kalalabasan. <strong><sup>59 </sup></strong>Samantala ang mga punong saserdote at ang buong Sanedrin ay naghahanap ng bulaang patotoo laban kay Jesus upang patayin siya, <strong><sup>60 </sup></strong>ngunit wala silang nasumpungan, bagaman maraming bulaang saksi ang humarap. Nang maglaon ay dalawa ang humarap <strong><sup>61 </sup></strong>at nagsabi: “Sinabi ng taong ito, ‘Maibabagsak ko ang templo ng Diyos at maitatayo ito sa tatlong araw.’ ” <strong><sup>62 </sup></strong>Dahil dito ang mataas na saserdote ay tumayo at nagsabi sa kaniya: “Wala ka bang isasagot? Ano itong pinatototohanan ng mga ito laban sa iyo?” <strong><sup>63 </sup></strong>Ngunit si Jesus ay nanatiling tahimik. Kaya sinabi ng mataas na saserdote sa kaniya: “Sa harap ng Diyos na buháy ay pinanunumpa kita na sabihin sa amin kung ikaw ang Kristo na Anak ng Diyos!” <strong><sup>64 </sup></strong>Sinabi ni Jesus sa kaniya: “Ikaw mismo ang nagsabi nito. Gayunma’y sinasabi ko sa inyo, Mula ngayon ay makikita ninyo ang Anak ng tao na nakaupo sa kanan ng kapangyarihan at dumarating na nasa mga ulap sa langit.” <strong><sup>65 </sup></strong>Nang magkagayon ay hinapak ng mataas na saserdote ang kaniyang mga panlabas na kasuutan, na sinasabi: “Siya ay namusong! Ano’t nangangailangan pa tayo ng mga saksi? Tingnan ninyo! Ngayon ay narinig ninyo ang pamumusong. <strong><sup>66 </sup></strong>Ano sa palagay ninyo?” Sumagot sila: “Nararapat siyang mamatay.” <strong><sup>67 </sup></strong>Nang magkagayon ay dinuraan nila siya sa mukha at sinuntok siya. Sinampal siya ng iba sa mukha, <strong><sup>68 </sup></strong>na sinasabi: “Manghula ka sa amin, ikaw na Kristo. Sino ang humampas sa iyo?” <strong><sup>69 </sup></strong>Ngayon ay nakaupo si Pedro sa labas doon sa looban; at isang alilang babae ang lumapit sa kaniya, na sinasabi: “Ikaw rin ay kasama ni Jesus na taga-Galilea!” <strong><sup>70 </sup></strong>Ngunit ikinaila niya ito sa harap nilang lahat, na sinasabi: “Hindi ko alam ang sinasabi mo.” <strong><sup>71 </sup></strong>Pagkalabas niya sa bahay-pintuan, isa pang babae ang nakapansin sa kaniya at nagsabi sa mga naroroon: “Ang taong ito ay kasama ni Jesus na Nazareno.” <strong><sup>72 </sup></strong>At muli niya itong ikinaila, na may sumpa: “Hindi ko kilala ang taong iyon!” <strong><sup>73 </sup></strong>Pagkalipas ng ilang sandali ay lumapit yaong mga nakatayo sa paligid at nagsabi kay Pedro: “Tiyak na isa ka rin sa kanila, sapagkat, sa katunayan, nahahalata ka sa iyong pananalita.” <strong><sup>74 </sup></strong>Nang magkagayon ay nagsimula siyang manata at manumpa: “Hindi ko kilala ang taong iyon!” At kaagad na tumilaok ang tandang. <strong><sup>75 </sup></strong>At naalaala ni Pedro ang pananalita na sinalita ni Jesus, samakatuwid nga: “Bago tumilaok ang tandang, itatatwa mo ako nang tatlong ulit.” At siya ay lumabas at tumangis nang may kapaitan.</p><p></p></div>
<div class="extScrpCite"><p><a href="027_SEC-.16B.xhtml#citationsource14">^ <strong>(Mar. 14:32-72)</strong></a> <span id="citation14"></span>Kaya dumating sila sa isang lugar na pinanganlang Getsemani, at sinabi niya sa kaniyang mga alagad: “Umupo kayo rito habang ako ay nananalangin.” <strong><sup>33 </sup></strong>At isinama niya sina Pedro at Santiago at Juan, at siya ay nagsimulang matigilan at lubhang mabagabag. <strong><sup>34 </sup></strong>At sinabi niya sa kanila: “Ang aking kaluluwa ay lubhang napipighati, maging hanggang sa kamatayan. Manatili kayo rito at patuloy na magbantay.” <strong><sup>35 </sup></strong>At pagparoon nang bahagya sa unahan ay sumubsob siya sa lupa at nagsimulang manalangin na kung maaari nga ay lumampas sa kaniya ang oras. <strong><sup>36 </sup></strong>At sinabi pa niya: <em>“Abba, </em>Ama, ang lahat ng mga bagay ay posible sa iyo; alisin mo sa akin ang kopang ito. Gayunma’y hindi ang ibig ko, kundi ang ibig mo.” <strong><sup>37 </sup></strong>At lumapit siya at nasumpungan silang natutulog, at sinabi niya kay Pedro: “Simon, natutulog ka ba? Wala ka bang lakas upang patuloy na magbantay nang isang oras? <strong><sup>38 </sup></strong>Mga lalaki, patuloy kayong magbantay at manalangin, upang hindi kayo pumasok sa tukso. Sabihin pa, ang espiritu ay sabik, ngunit ang laman ay mahina.” <strong><sup>39 </sup></strong>At umalis siyang muli at nanalangin, na sinasabi ang gayunding salita. <strong><sup>40 </sup></strong>At muli siyang lumapit at nasumpungan silang natutulog, sapagkat ang kanilang mga mata ay nabibigatan, kung kaya hindi nila alam kung ano ang isasagot sa kaniya. <strong><sup>41 </sup></strong>At lumapit siya sa ikatlong pagkakataon at sinabi sa kanila: “Sa oras na gaya nito ay natutulog kayo at nagpapahinga! Sapat na! Dumating na ang oras! Narito! Ang Anak ng tao ay ipinagkakanulo sa mga kamay ng mga makasalanan. <strong><sup>42 </sup></strong>Tumindig kayo, humayo na tayo. Narito! Ang magkakanulo sa akin ay papalapit na.” <strong><sup>43 </sup></strong>At kaagad, habang siya ay nagsasalita pa, si Hudas, na isa sa labindalawa, ay dumating at kasama niya ang isang pulutong na may mga tabak at mga pamalo mula sa mga punong saserdote at mga eskriba at matatandang lalaki. <strong><sup>44 </sup></strong>Ngayon ang magkakanulo sa kaniya ay nagbigay sa kanila ng isang pinagkasunduang tanda, na sinasabi: “Ang sinumang halikan ko, siya iyon; dakpin ninyo siya at maingat ninyo siyang dalhin.” <strong><sup>45 </sup></strong>At tuluy-tuloy siyang pumaroon at lumapit sa kaniya at nagsabi: “Rabbi!” at hinalikan siya nang napakagiliw. <strong><sup>46 </sup></strong>Kaya sinunggaban nila siya ng kanilang mga kamay at dinakip siya. <strong><sup>47 </sup></strong>Gayunman, hinugot ng isa sa mga nakatayo sa tabi ang kaniyang tabak at tinaga ang alipin ng mataas na saserdote at tinagpas ang kaniyang tainga. <strong><sup>48 </sup></strong>Ngunit bilang tugon ay sinabi ni Jesus sa kanila: “Kayo ba ay lumabas na may mga tabak at mga pamalo na waring laban sa isang magnanakaw upang arestuhin ako? <strong><sup>49 </sup></strong>Sa araw-araw ay kasama ninyo ako sa templo na nagtuturo, at gayunma’y hindi ninyo ako dinakip. Gayunpaman, ito ay upang matupad ang Kasulatan.” <strong><sup>50 </sup></strong>At iniwan siya nilang lahat at tumakas. <strong><sup>51 </sup></strong>Ngunit isang kabataang lalaki na nakasuot ng isang kasuutang mainam na lino sa kaniyang hubad na katawan ang nagsimulang sumunod sa kaniya sa malapit; at tinangka nilang dakpin siya, <strong><sup>52 </sup></strong>ngunit iniwan niya ang kaniyang kasuutang lino at tumakas na hubad. <strong><sup>53 </sup></strong>Dinala nila ngayon si Jesus sa mataas na saserdote, at ang lahat ng mga punong saserdote at matatandang lalaki at mga eskriba ay nagtipon. <strong><sup>54 </sup></strong>Ngunit si Pedro, mula sa malayo, ay sumunod sa kaniya hanggang sa looban ng mataas na saserdote; at umupo siyang kasama ng mga tagapaglingkod sa bahay at nagpapainit sa harap ng isang maliyab na apoy. <strong><sup>55 </sup></strong>Samantala ang mga punong saserdote at ang buong Sanedrin ay naghahanap ng patotoo laban kay Jesus upang ipapatay siya, ngunit wala silang masumpungang anuman. <strong><sup>56 </sup></strong>Sa katunayan, marami ang nagbibigay ng bulaang patotoo laban sa kaniya, ngunit ang kanilang mga patotoo ay hindi magkakasuwato. <strong><sup>57 </sup></strong>Gayundin, may ilang bumabangon at nagpapatotoo nang may kabulaanan laban sa kaniya, na sinasabi: <strong><sup>58 </sup></strong>“Narinig naming sinabi niya, ‘Ibabagsak ko ang templong ito na ginawa ng mga kamay at sa tatlong araw ay magtatayo ako ng iba na hindi ginawa ng mga kamay.’ ” <strong><sup>59 </sup></strong>Ngunit maging sa mga saligang ito ay hindi magkakasuwato ang kanilang patotoo. <strong><sup>60 </sup></strong>Sa wakas ang mataas na saserdote ay tumindig sa gitna nila at nagtanong kay Jesus, na sinasabi: “Wala ka bang sasabihin bilang tugon? Ano ang pinatototohanan ng mga ito laban sa iyo?” <strong><sup>61 </sup></strong>Ngunit nanatili siyang tahimik at hindi tumugon. Muli ang mataas na saserdote ay nagsimulang magtanong sa kaniya at nagsabi sa kaniya: “Ikaw ba ang Kristo na Anak ng Isa na Pinagpala?” <strong><sup>62 </sup></strong>Nang magkagayon ay sinabi ni Jesus: “Ako nga; at makikita ninyo ang Anak ng tao na nakaupo sa kanan ng kapangyarihan at dumarating na kasama ng mga ulap sa langit.” <strong><sup>63 </sup></strong>Dahil dito ay hinapak ng mataas na saserdote ang kaniyang mga panloob na kasuutan at sinabi: “Ano’t nangangailangan pa tayo ng mga saksi? <strong><sup>64 </sup></strong>Narinig ninyo ang pamumusong. Ano sa tingin ninyo?” Silang lahat ay humatol na nararapat siyang mamatay. <strong><sup>65 </sup></strong>At pinasimulan siyang duraan ng ilan at tinakpan ang kaniyang buong mukha at sinuntok siya at sinabi sa kaniya: “Manghula ka!” At, pagsampal sa kaniyang mukha, kinuha siya ng mga tagapaglingkod sa hukuman. <strong><sup>66 </sup></strong>Ngayon samantalang si Pedro ay nasa ibaba sa looban, isa sa mga alilang babae ng mataas na saserdote ay lumapit, <strong><sup>67 </sup></strong>at, pagkakita kay Pedro na nagpapainit, siya ay tumitig sa kaniya at nagsabi: “Ikaw rin ay kasama ng Nazareno, ng Jesus na ito.” <strong><sup>68 </sup></strong>Ngunit ikinaila niya ito, na sinasabi: “Hindi ko siya kilala ni nauunawaan ko man ang sinasabi mo,” at lumabas siya patungo sa portiko. <strong><sup>69 </sup></strong>Doon ang alilang babae, pagkakita sa kaniya, ay muling nagsimulang magsabi roon sa mga nakatayo sa tabi: “Ito ay isa sa kanila.” <strong><sup>70 </sup></strong>Muli niya itong ikinaila. At minsan pa pagkatapos ng ilang sandali yaong mga nakatayo sa tabi ay nagsimulang magsabi kay Pedro: “Tiyak na isa ka sa kanila, sapagkat, sa katunayan, ikaw ay taga-Galilea.” <strong><sup>71 </sup></strong>Ngunit nagpasimula siyang manata at manumpa: “Hindi ko kilala ang taong ito na sinasabi ninyo.” <strong><sup>72 </sup></strong>At kaagad na tumilaok ang tandang sa ikalawang pagkakataon; at naalaala ni Pedro ang pananalita na sinalita ni Jesus sa kaniya: “Bago tumilaok ang tandang nang makalawang ulit, itatatwa mo ako nang tatlong ulit.” At siya ay nanlupaypay at nanangis.</p><p></p></div>
<div class="extScrpCite"><p><a href="027_SEC-.16B.xhtml#citationsource15">^ <strong>(Luc. 22:39-65)</strong></a> <span id="citation15"></span>Nang makalabas ay pumaroon siya sa Bundok ng mga Olibo gaya ng kinaugalian; at sumunod din sa kaniya ang mga alagad. <strong><sup>40 </sup></strong>Pagdating sa dakong iyon ay sinabi niya sa kanila: “Magpatuloy kayo sa pananalangin, upang hindi kayo pumasok sa tukso.” <strong><sup>41 </sup></strong>At siya naman ay lumayo sa kanila sa layong isang pukol ng bato, at iniluhod ang kaniyang mga tuhod at nagsimulang manalangin, <strong><sup>42 </sup></strong>na sinasabi: “Ama, kung nais mo, alisin mo sa akin ang kopang ito. Gayunpaman, maganap nawa, hindi ang kalooban ko, kundi ang sa iyo.” <strong><sup>43 </sup></strong>Nang magkagayon ay nagpakita sa kaniya ang isang anghel mula sa langit at pinalakas siya. <strong><sup>44 </sup></strong>Ngunit nang mapasamatinding paghihirap ay nagpatuloy siya sa pananalangin nang lalong marubdob; at ang kaniyang pawis ay naging gaya ng mga patak ng dugo na tumutulo sa lupa. <strong><sup>45 </sup></strong>At tumindig siya mula sa pananalangin, pumaroon sa mga alagad at nasumpungan silang umiidlip dahil sa pamimighati; <strong><sup>46 </sup></strong>at sinabi niya sa kanila: “Bakit kayo natutulog? Bumangon kayo at magpatuloy sa pananalangin, upang hindi kayo pumasok sa tukso.” <strong><sup>47 </sup></strong>Habang siya ay nagsasalita pa, narito! isang pulutong, at ang taong tinatawag na Hudas, na isa sa labindalawa, ay nauuna sa kanila; at nilapitan niya si Jesus upang halikan ito. <strong><sup>48 </sup></strong>Ngunit sinabi ni Jesus sa kaniya: “Hudas, ipinagkakanulo mo ba ang Anak ng tao sa pamamagitan ng isang halik?” <strong><sup>49 </sup></strong>Nang makita niyaong mga nasa palibot niya kung ano ang mangyayari, sinabi nila: “Panginoon, mananaga ba kami sa pamamagitan ng tabak?” <strong><sup>50 </sup></strong>Talaga ngang tinaga pa ng isa sa kanila ang alipin ng mataas na saserdote at tinagpas ang kaniyang kanang tainga. <strong><sup>51 </sup></strong>Ngunit bilang tugon ay sinabi ni Jesus: “Hanggang diyan na lamang kayo.” At hinipo niya ang tainga at pinagaling siya. <strong><sup>52 </sup></strong>Nang magkagayon ay sinabi ni Jesus sa mga punong saserdote at sa mga kapitan ng templo at sa matatandang lalaki na pumaroon dahil sa kaniya: “Kayo ba ay lumabas na may mga tabak at mga pamalo na waring laban sa isang magnanakaw? <strong><sup>53 </sup></strong>Habang kasama ninyo ako sa templo sa araw-araw ay hindi ninyo iniunat ang inyong mga kamay laban sa akin. Ngunit ito ang inyong oras at ang awtoridad ng kadiliman.” <strong><sup>54 </sup></strong>Sa gayon ay inaresto nila siya at dinala siya at ipinasok siya sa bahay ng mataas na saserdote; ngunit si Pedro ay sumusunod sa malayo. <strong><sup>55 </sup></strong>Nang magpaningas sila ng apoy sa gitna ng looban at umupong magkakasama, si Pedro ay umupong kasama nila. <strong><sup>56 </sup></strong>Ngunit isang alilang babae ang nakakita sa kaniya na nakaupo sa tabi ng maliyab na apoy at tiningnan siyang mabuti at sinabi: “Ang tao ring ito ay kasama niya noon.” <strong><sup>57 </sup></strong>Ngunit ikinaila niya ito, na sinasabi: “Hindi ko siya kilala, babae.” <strong><sup>58 </sup></strong>At pagkatapos ng maikling panahon isa pang tao na nakakita sa kaniya ang nagsabi: “Ikaw rin ay isa sa kanila.” Ngunit sinabi ni Pedro: “Lalaki, hindi nga ako.” <strong><sup>59 </sup></strong>At pagkalipas ng mga isang oras ay pinasimulang igiit ng isa pang tao: “Tiyak ngang ang tao ring ito ay kasama niya noon; sapagkat, sa katunayan, siya ay taga-Galilea!” <strong><sup>60 </sup></strong>Ngunit sinabi ni Pedro: “Lalaki, hindi ko alam kung ano ang sinasabi mo.” At kaagad, habang siya ay nagsasalita pa, tumilaok ang tandang. <strong><sup>61 </sup></strong>At ang Panginoon ay bumaling at tumingin kay Pedro, at naalaala ni Pedro ang pananalita ng Panginoon nang sabihin nito sa kaniya: “Bago tumilaok ngayon ang tandang ay itatatwa mo ako nang tatlong ulit.” <strong><sup>62 </sup></strong>At siya ay lumabas at tumangis nang may kapaitan. <strong><sup>63 </sup></strong>At pinasimulan siyang gawing katatawanan ng mga lalaking nagbabantay sa kaniya, anupat hinahampas siya; <strong><sup>64 </sup></strong>at pagkatapos siyang sakluban ay magtatanong sila at magsasabi: “Manghula ka. Sino ang humampas sa iyo?” <strong><sup>65 </sup></strong>At patuloy silang nagsasabi ng marami pang ibang bagay bilang pamumusong laban sa kaniya.</p><p></p></div>
<div class="extScrpCite"><p><a href="027_SEC-.16B.xhtml#citationsource16">^ <strong>(Juan 18:1-27)</strong></a> <span id="citation16"></span>Pagkasabi ng mga bagay na ito, lumabas si Jesus na kasama ang kaniyang mga alagad patawid sa agusang-taglamig ng Kidron kung saan may isang hardin, at siya at ang kaniyang mga alagad ay pumasok doon. <strong><sup>2 </sup></strong>At alam din ni Hudas, na magkakanulo sa kaniya, ang dakong iyon, sapagkat maraming ulit nang nakipagtagpo roon si Jesus sa kaniyang mga alagad. <strong><sup>3 </sup></strong>Sa gayon ay dinala ni Hudas ang pangkat ng mga kawal at ang mga opisyal ng mga punong saserdote at ng mga Pariseo at dumating doon na may mga sulo at mga lampara at mga sandata. <strong><sup>4 </sup></strong>Si Jesus, nang magkagayon, yamang nalalaman ang lahat ng bagay na darating sa kaniya, ay lumabas at nagsabi sa kanila: “Sino ang hinahanap ninyo?” <strong><sup>5 </sup></strong>Sumagot sila sa kaniya: “Si Jesus na Nazareno.” Sinabi niya sa kanila: “Ako nga siya.” At si Hudas, na magkakanulo sa kaniya, ay nakatayo ring kasama nila. <strong><sup>6 </sup></strong>Gayunman, nang sabihin niya sa kanila: “Ako nga siya,” nagsiurong sila at nabuwal sa lupa. <strong><sup>7 </sup></strong>Sa gayon ay tinanong niya silang muli: “Sino ang hinahanap ninyo?” Sinabi nila: “Si Jesus na Nazareno.” <strong><sup>8 </sup></strong>Sumagot si Jesus: “Sinabi ko sa inyo na ako nga siya. Samakatuwid, kung ako nga ang hinahanap ninyo, hayaan ninyong umalis ang mga ito”; <strong><sup>9 </sup></strong>upang matupad ang salita na sinabi niya: “Sa mga ibinigay mo sa akin ay hindi ko naiwala ang kahit isa man.” <strong><sup>10 </sup></strong>Nang magkagayon, yamang siya ay may tabak, hinugot iyon ni Simon Pedro at tinaga ang alipin ng mataas na saserdote at pinutol ang kanang tainga nito. Ang pangalan ng alipin ay Malco. <strong><sup>11 </sup></strong>Gayunman, sinabi ni Jesus kay Pedro: “Ipasok mo ang tabak sa kaluban nito. Ang kopa na ibinigay sa akin ng Ama, hindi ko ba ito dapat inuman?” <strong><sup>12 </sup></strong>Nang magkagayon ay dinakip si Jesus ng pangkat ng mga kawal at ng kumandante ng militar at ng mga opisyal ng mga Judio at iginapos siya, <strong><sup>13 </sup></strong>at dinala muna nila siya kay Anas; sapagkat siya ay biyenan ni Caifas, na mataas na saserdote nang taóng iyon. <strong><sup>14 </sup></strong>Si Caifas, sa katunayan, ang siyang nagpayo sa mga Judio na para sa kanilang kapakinabangan na ang isang tao ay mamatay alang-alang sa bayan. <strong><sup>15 </sup></strong>Si Simon Pedro nga at gayundin ang isa pang alagad ay sumusunod kay Jesus. Ang alagad na iyon ay kilala ng mataas na saserdote, at pumasok siyang kasama ni Jesus sa looban ng mataas na saserdote, <strong><sup>16 </sup></strong>ngunit si Pedro ay nakatayo sa labas sa pintuan. Sa gayon ang alagad na iyon, na kilala ng mataas na saserdote, ay lumabas at nakipag-usap sa bantay-pinto at dinala si Pedro sa loob. <strong><sup>17 </sup></strong>Ang alilang babae, ang bantay-pinto, ay nagsabi nga kay Pedro: “Hindi ba isa ka rin sa mga alagad ng taong ito?” Sinabi niya: “Hindi nga ako.” <strong><sup>18 </sup></strong>At ang mga alipin at ang mga opisyal ay nakatayo sa paligid, yamang nagpaningas sila ng sigang uling, sapagkat maginaw noon, at nagpapainit sila. Si Pedro rin ay nakatayong kasama nila at nagpapainit. <strong><sup>19 </sup></strong>At sa gayon ay nagtanong kay Jesus ang punong saserdote tungkol sa kaniyang mga alagad at tungkol sa kaniyang turo. <strong><sup>20 </sup></strong>Sumagot si Jesus sa kaniya: “Nagsalita ako sa sanlibutan nang hayagan. Lagi akong nagtuturo sa sinagoga at sa templo, kung saan nagtitipon ang lahat ng mga Judio; at wala akong sinalitang anuman sa lihim. <strong><sup>21 </sup></strong>Bakit mo ako tinatanong? Tanungin mo yaong mga nakarinig sa mga sinalita ko sa kanila. Tingnan mo! Alam ng mga ito kung ano ang sinabi ko.” <strong><sup>22 </sup></strong>Pagkasabi niya ng mga bagay na ito, sinampal si Jesus sa mukha ng isa sa mga opisyal na nakatayo sa tabi at nagsabi: “Ganiyan ba ang paraan mo ng pagsagot sa punong saserdote?” <strong><sup>23 </sup></strong>Sumagot si Jesus sa kaniya: “Kung nagsalita ako nang mali, magpatotoo ka may kinalaman sa kamalian; ngunit kung tama, bakit mo ako sinampal?” <strong><sup>24 </sup></strong>Nang magkagayon ay nakagapos siyang ipinadala ni Anas kay Caifas na mataas na saserdote. <strong><sup>25 </sup></strong>Si Simon Pedro nga ay nakatayo at nagpapainit. Nang magkagayon ay sinabi nila sa kaniya: “Hindi ba isa ka rin sa kaniyang mga alagad?” Ikinaila niya iyon at sinabi: “Hindi nga ako.” <strong><sup>26 </sup></strong>Isa sa mga alipin ng mataas na saserdote, na kamag-anak ng lalaking pinutulan ni Pedro ng tainga, ang nagsabi: “Nakita kitang kasama niya sa hardin, hindi ba?” <strong><sup>27 </sup></strong>Gayunman, ikinaila itong muli ni Pedro; at kaagad na tumilaok ang tandang.</p><p></p></div>
<div class="extScrpCite"><p><a href="027_SEC-.16B.xhtml#citationsource17">^ <strong>(Mat. 27:1-61)</strong></a> <span id="citation17"></span>Nang mag-umaga na, ang lahat ng mga punong saserdote at ang matatandang lalaki ng bayan ay nagsanggunian laban kay Jesus upang patayin siya. <strong><sup>2 </sup></strong>At, pagkagapos sa kaniya, dinala nila siya at ibinigay siya kay Pilato na gobernador. <strong><sup>3 </sup></strong>Nang magkagayon si Hudas, na nagkanulo sa kaniya, sa pagkakitang nahatulan na siya, ay nakadama ng matinding dalamhati at ibinalik ang tatlumpung pirasong pilak sa mga punong saserdote at matatandang lalaki, <strong><sup>4 </sup></strong>na sinasabi: “Ako ay nagkasala nang ipagkanulo ko ang dugong matuwid.” Sinabi nila: “Ano iyan sa amin? Ikaw ang bahala riyan!” <strong><sup>5 </sup></strong>Kaya inihagis niya sa templo ang mga pirasong pilak at umalis, at yumaon siya at nagbigti<em>. </em><strong><sup>6 </sup></strong>Ngunit kinuha ng mga punong saserdote ang mga pirasong pilak at sinabi: “Hindi kaayon ng kautusan na ihulog ang mga iyon sa sagradong ingatang-yaman, sapagkat ang mga iyon ay halaga ng dugo.” <strong><sup>7 </sup></strong>Pagkatapos na magsanggunian, ipinambili nila ang mga iyon ng parang ng magpapalayok upang paglibingan ng mga taga-ibang bayan. <strong><sup>8 </sup></strong>Kaya ang parang na iyon ay tinawag na “Parang ng Dugo” hanggang sa mismong araw na ito. <strong><sup>9 </sup></strong>Nang magkagayon ay natupad ang sinalita sa pamamagitan ni Jeremias na propeta, na nagsasabi: “At kinuha nila ang tatlumpung pirasong pilak, ang halaga ng tao na hinalagahan, ang isa na tinakdaan ng halaga ng ilan sa mga anak ni Israel, <strong><sup>10 </sup></strong>at ibinigay nila ang mga iyon para sa parang ng magpapalayok, ayon sa iniutos ni Jehova sa akin.” <strong><sup>11 </sup></strong>Si Jesus ngayon ay tumayo sa harap ng gobernador; at ang gobernador ay nagharap ng tanong sa kaniya: “Ikaw ba ang hari ng mga Judio?” Tumugon si Jesus: “Ikaw mismo ang nagsasabi nito.” <strong><sup>12 </sup></strong>Ngunit, habang inaakusahan siya ng mga punong saserdote at matatandang lalaki, hindi siya sumagot. <strong><sup>13 </sup></strong>Nang magkagayon ay sinabi ni Pilato sa kaniya: “Hindi mo ba naririnig kung gaano karaming mga bagay ang pinatototohanan nila laban sa iyo?” <strong><sup>14 </sup></strong>Gayunma’y hindi siya sumagot sa kaniya, hindi, ni isa mang salita, kung kaya labis na namangha ang gobernador. <strong><sup>15 </sup></strong>Ngayon sa bawat kapistahan ay naging kaugalian ng gobernador na magpalaya ng isang bilanggo sa pulutong, yaong ibig nila. <strong><sup>16 </sup></strong>Nang mismong panahong iyon ay may hawak silang isang bantog na bilanggo na tinatawag na Barabas. <strong><sup>17 </sup></strong>Kaya nang matipon sila ay sinabi ni Pilato sa kanila: “Sino ang ibig ninyong palayain ko sa inyo, si Barabas o si Jesus na tinatawag na Kristo?” <strong><sup>18 </sup></strong>Sapagkat batid niya na dahil sa inggit kung kaya nila siya ibinigay. <strong><sup>19 </sup></strong>Bukod dito, samantalang nakaupo siya sa luklukan ng paghatol, ang kaniyang asawa ay nagsugo sa kaniya, na sinasabi: “Huwag kang makialam sa taong matuwid na iyan, sapagkat labis akong nagdusa ngayon sa panaginip dahil sa kaniya.” <strong><sup>20 </sup></strong>Ngunit hinikayat ng mga punong saserdote at matatandang lalaki ang mga pulutong na ang hingin ay si Barabas, ngunit ang ipapatay ay si Jesus. <strong><sup>21 </sup></strong>Ngayon sa pagtugon ay sinabi ng gobernador sa kanila: “Sino sa dalawa ang ibig ninyong palayain ko sa inyo?” Sinabi nila: “Si Barabas.” <strong><sup>22 </sup></strong>Sinabi ni Pilato sa kanila: “Ano, kung gayon, ang gagawin ko kay Jesus na tinatawag na Kristo?” Silang lahat ay nagsabi: “Ibayubay siya!” <strong><sup>23 </sup></strong>Sinabi niya: “Bakit, anong masamang bagay ang ginawa niya?” Gayunma’y lalo pa silang patuloy na sumisigaw: “Ibayubay siya!” <strong><sup>24 </sup></strong>Sa pagkakita na hindi ito nakabuti kundi, sa halip, isang kaguluhan ang bumabangon, si Pilato ay kumuha ng tubig at naghugas ng kaniyang mga kamay sa harap ng pulutong, na sinasabi: “Ako ay walang-sala sa dugo ng taong ito. Kayo mismo ang bahala riyan.” <strong><sup>25 </sup></strong>Sa gayon ay sinabi ng buong bayan bilang sagot: “Ang kaniyang dugo ay mapasaamin at sa aming mga anak.” <strong><sup>26 </sup></strong>Nang magkagayon ay pinalaya niya sa kanila si Barabas, ngunit ipinahagupit niya si Jesus at ibinigay siya upang maibayubay. <strong><sup>27 </sup></strong>Nang magkagayon ay dinala ng mga kawal ng gobernador si Jesus sa loob ng palasyo ng gobernador at tinipon sa kaniya ang buong pangkat ng mga sundalo. <strong><sup>28 </sup></strong>At pagkahubad sa kaniya, sinuutan nila siya ng iskarlatang balabal, <strong><sup>29 </sup></strong>at naglikaw sila ng isang korona mula sa mga tinik at isinuot ito sa kaniyang ulo at pinahawakan sa kaniyang kanang kamay ang isang tambo. At, pagkaluhod sa harap niya, ginawa nila siyang katatawanan, na sinasabi: “Magandang araw, ikaw na Hari ng mga Judio!” <strong><sup>30 </sup></strong>At dinuraan nila siya at kinuha ang tambo at pinasimulan siyang hampasin sa kaniyang ulo. <strong><sup>31 </sup></strong>Sa wakas, matapos nila siyang gawing katatawanan, inalis nila ang balabal at isinuot sa kaniya ang kaniyang mga panlabas na kasuutan at dinala siya upang ibayubay. <strong><sup>32 </sup></strong>Samantalang papalabas sila ay nasumpungan nila ang isang katutubo ng Cirene na nagngangalang Simon. Ang taong ito ay pinilit nilang maglingkod upang buhatin ang kaniyang pahirapang tulos. <strong><sup>33 </sup></strong>At nang makarating sila sa isang dako na tinatawag na <em>Golgota, </em>na ang ibig sabihin ay Pook ng Bungo, <strong><sup>34 </sup></strong>binigyan nila siya ng alak na hinaluan ng apdo upang inumin; ngunit, pagkatapos na tikman ito, tumanggi siyang uminom. <strong><sup>35 </sup></strong>Nang maibayubay na nila siya ay kanilang binaha-bahagi ang kaniyang mga panlabas na kasuutan sa pamamagitan ng palabunutan, <strong><sup>36 </sup></strong>at, habang nakaupo sila, binantayan nila siya roon. <strong><sup>37 </sup></strong>Gayundin, ipinaskil nila sa itaas ng kaniyang ulo ang paratang laban sa kaniya, na nakasulat: “Ito ay si Jesus ang Hari ng mga Judio.” <strong><sup>38 </sup></strong>Nang magkagayon ay dalawang magnanakaw ang ibinayubay na kasama niya, isa sa kaniyang kanan at isa sa kaniyang kaliwa. <strong><sup>39 </sup></strong>Kaya ang mga nagdaraan ay nagsimulang magsalita sa kaniya nang may pang-aabuso, na iniiiling ang kanilang mga ulo <strong><sup>40 </sup></strong>at nagsasabi: “O ikaw na diumano’y tagapagbagsak ng templo at tagapagtayo nito sa tatlong araw, iligtas mo ang iyong sarili! Kung ikaw ay anak ng Diyos, bumaba ka mula sa pahirapang tulos!” <strong><sup>41 </sup></strong>Sa katulad na paraan din ay pinasimulan siyang gawing katatawanan ng mga punong saserdote kasama ng mga eskriba at ng matatandang lalaki at nagsabi: <strong><sup>42 </sup></strong>“Ang iba ay iniligtas niya; ang kaniyang sarili ay hindi niya mailigtas! Siya ay Hari ng Israel; bumaba siya ngayon mula sa pahirapang tulos at maniniwala kami sa kaniya. <strong><sup>43 </sup></strong>Inilagak niya sa Diyos ang kaniyang tiwala; sagipin Niya siya ngayon kung ibig Niya siya, sapagkat sinabi niya, ‘Ako ang Anak ng Diyos.’ ” <strong><sup>44 </sup></strong>Sa gayunding paraan ay pinasimulan siyang dustain maging ng mga magnanakaw na ibinayubay na kasama niya. <strong><sup>45 </sup></strong>Mula nang ikaanim na oras ay sumapit ang isang kadiliman sa buong lupain, hanggang sa ikasiyam na oras. <strong><sup>46 </sup></strong>Nang bandang ikasiyam na oras na ay sumigaw si Jesus sa malakas na tinig, na nagsasabi: <em>“Eli, Eli, lama sabaktani?” </em>na ang ibig sabihin ay “Diyos ko, Diyos ko, bakit mo ako pinabayaan?” <strong><sup>47 </sup></strong>Sa pagkarinig nito, ang ilan sa mga nakatayo roon ay nagsimulang magsabi: “Tinatawag ng taong ito si Elias.” <strong><sup>48 </sup></strong>At kaagad na tumakbo ang isa sa kanila at kumuha ng espongha at binasâ ito ng maasim na alak at inilagay ito sa isang tambo at pinainom siya. <strong><sup>49 </sup></strong>Ngunit ang iba sa kanila ay nagsabi: “Pabayaan mo siya! Tingnan natin kung darating si Elias upang iligtas siya.” [[Isa pang tao ang kumuha ng sibat at inulos ang kaniyang tagiliran, at dugo at tubig ang lumabas.]] <strong><sup>50 </sup></strong>Muling sumigaw si Jesus sa malakas na tinig, at pumanaw ang kaniyang espiritu. <strong><sup>51 </sup></strong>At, narito! ang kurtina ng santuwaryo ay nahati sa dalawa, mula sa itaas hanggang sa ibaba, at ang lupa ay yumanig, at ang mga batong-limpak ay nabiyak. <strong><sup>52 </sup></strong>At ang mga alaalang libingan ay nabuksan at maraming katawan ng mga banal na natulog na ang naibangon, <strong><sup>53 </sup></strong>(at ang mga tao, paglabas mula sa mga alaalang libingan pagkatapos ng pagkakabangon sa kaniya, ay pumasok sa banal na lunsod,) at nakita sila ng maraming tao. <strong><sup>54 </sup></strong>Ngunit ang opisyal ng hukbo at yaong mga kasama niya na nagbabantay kay Jesus, nang makita nila ang lindol at ang mga bagay na nangyayari, ay lubhang natakot, na nagsasabi: “Tiyak na ito ang Anak ng Diyos.” <strong><sup>55 </sup></strong>Bukod dito, maraming babae ang naroong nagmamasid mula sa malayo, na mga sumama kay Jesus mula sa Galilea upang maglingkod sa kaniya; <strong><sup>56 </sup></strong>kabilang sa kanila si Maria Magdalena, gayundin si Maria na ina ni Santiago at ni Joses, at ang ina ng mga anak ni Zebedeo. <strong><sup>57 </sup></strong>Ngayon nang dapit-hapon na, may dumating na isang taong mayaman mula sa Arimatea, na nagngangalang Jose, na naging alagad din mismo ni Jesus. <strong><sup>58 </sup></strong>Ang taong ito ay pumaroon kay Pilato at hiningi ang katawan ni Jesus. Nang magkagayon ay iniutos ni Pilato na ibigay iyon. <strong><sup>59 </sup></strong>At kinuha ni Jose ang katawan, binalot iyon sa malinis at mainam na lino, <strong><sup>60 </sup></strong>at inilagay iyon sa kaniyang bagong alaalang libingan, na kaniyang inuka sa batong-limpak. At, pagkatapos na igulong ang isang malaking bato sa pinto ng alaalang libingan, siya ay umalis. <strong><sup>61 </sup></strong>Ngunit si Maria Magdalena at ang isa pang Maria ay nanatili roon, na nakaupo sa harap ng libingan.</p><p></p></div>
<div class="extScrpCite"><p><a href="027_SEC-.16B.xhtml#citationsource18">^ <strong>(Mar. 15:1-47)</strong></a> <span id="citation18"></span>At kaagad nang magbukang-liwayway ang mga punong saserdote kasama ang matatandang lalaki at ang mga eskriba, ang buong Sanedrin nga, ay nagsanggunian, at iginapos nila si Jesus at dinala siya at ibinigay siya kay Pilato. <strong><sup>2 </sup></strong>Kaya si Pilato ay nagharap ng tanong sa kaniya: “Ikaw ba ang hari ng mga Judio?” Bilang sagot sa kaniya ay sinabi niya: “Ikaw mismo ang nagsasabi nito.” <strong><sup>3 </sup></strong>Ngunit ang mga punong saserdote ay nagpasimulang mag-akusa sa kaniya ng maraming bagay. <strong><sup>4 </sup></strong>Ngayon ay muli siyang tinanong ni Pilato, na sinasabi: “Wala ka bang maitutugon? Tingnan mo kung gaano karaming paratang ang inihaharap nila laban sa iyo.” <strong><sup>5 </sup></strong>Ngunit si Jesus ay hindi na sumagot pa, kung kaya si Pilato ay nagsimulang mamangha. <strong><sup>6 </sup></strong>Buweno, sa bawat kapistahan ay nagpapalaya siya noon sa kanila ng isang bilanggo, kung sino ang hihilingin nila. <strong><sup>7 </sup></strong>Nang panahong iyon ay naroon ang tinatawag na Barabas na nakagapos kasama ng mga sedisyonista, na sa kanilang sedisyon ay gumawa ng pagpaslang. <strong><sup>8 </sup></strong>Kaya lumapit ang pulutong at nagsimulang magharap ng kahilingan ayon sa ginagawa niya noon para sa kanila. <strong><sup>9 </sup></strong>Tumugon si Pilato sa kanila, na sinasabi: “Ibig ba ninyong palayain ko sa inyo ang hari ng mga Judio?” <strong><sup>10 </sup></strong>Sapagkat batid niya na dahil sa inggit ay ibinigay siya ng mga punong saserdote. <strong><sup>11 </sup></strong>Ngunit sinulsulan ng mga punong saserdote ang pulutong upang, sa halip, ang palayain niya sa kanila ay si Barabas. <strong><sup>12 </sup></strong>Muli bilang tugon ay sinabi ni Pilato sa kanila: “Ano, kung gayon, ang gagawin ko sa kaniya na tinatawag ninyong hari ng mga Judio?” <strong><sup>13 </sup></strong>Minsan pa ay sumigaw sila: “Ibayubay siya!” <strong><sup>14 </sup></strong>Ngunit sinabi pa sa kanila ni Pilato: “Bakit, anong masamang bagay ang ginawa niya?” Gayunma’y lalo pa silang sumigaw: “Ibayubay siya!” <strong><sup>15 </sup></strong>Sa gayon, sa pagnanais na palugdan ang pulutong, pinalaya ni Pilato sa kanila si Barabas, at, pagkatapos na maipahagupit si Jesus, ibinigay niya siya upang maibayubay. <strong><sup>16 </sup></strong>Dinala siya ngayon ng mga kawal sa looban, samakatuwid nga, sa loob ng palasyo ng gobernador; at tinipon nila ang buong pangkat ng mga sundalo, <strong><sup>17 </sup></strong>at ginayakan nila siya ng purpura at naglikaw ng isang koronang tinik at isinuot ito sa kaniya. <strong><sup>18 </sup></strong>At pinasimulan nilang batiin siya: “Magandang araw, ikaw na Hari ng mga Judio!” <strong><sup>19 </sup></strong>Gayundin, hinahampas nila siya sa ulo ng isang tambo at dinuduraan siya at, pagkaluhod ng kanilang mga tuhod, sila ay nangangayupapa sa kaniya. <strong><sup>20 </sup></strong>Sa wakas, matapos nila siyang gawing katatawanan, hinubad nila sa kaniya ang purpura at isinuot sa kaniya ang kaniyang mga panlabas na kasuutan. At inilabas nila siya upang siya ay ibayubay. <strong><sup>21 </sup></strong>Gayundin, pinilit nilang maglingkod ang isang nagdaraan, isang Simon ng Cirene, na nanggaling sa lalawigan, ang ama nina Alejandro at Rufo, upang buhatin nito ang kaniyang pahirapang tulos. <strong><sup>22 </sup></strong>Kaya dinala nila siya sa dako ng <em>Golgota, </em>na kapag isinalin ay nangangahulugang Pook ng Bungo. <strong><sup>23 </sup></strong>Dito ay sinubukan nilang bigyan siya ng alak na hinaluan ng drogang mira, ngunit hindi niya ito tinanggap. <strong><sup>24 </sup></strong>At ibinayubay nila siya at binaha-bahagi ang kaniyang mga panlabas na kasuutan sa pamamagitan ng pagpapalabunutan sa mga ito kung ano ang makukuha ng bawat isa. <strong><sup>25 </sup></strong>Ngayon nga ay ikatlong oras na, at ibinayubay nila siya. <strong><sup>26 </sup></strong>At ang isinulat na paratang laban sa kaniya ay nakasulat sa itaas, “Ang Hari ng mga Judio.” <strong><sup>27 </sup></strong>Isa pa, ibinayubay nilang kasama niya ang dalawang magnanakaw, isa sa kaniyang kanan at isa sa kaniyang kaliwa. <strong><sup>28 </sup></strong>—— <strong><sup>29 </sup></strong>At yaong mga nagdaraan ay nagsasalita sa kaniya nang may pang-aabuso, iniiiling ang kanilang mga ulo at nagsasabi: “Bah! Ikaw na diumano’y tagapagbagsak ng templo at tagapagtayo nito sa tatlong araw, <strong><sup>30 </sup></strong>iligtas mo ang iyong sarili sa pamamagitan ng pagbaba mula sa pahirapang tulos.” <strong><sup>31 </sup></strong>Sa katulad na paraan din, ang mga punong saserdote ay gumagawa ng katatawanan sa gitna nila kasama ng mga eskriba at nagsasabi: “Ang iba ay iniligtas niya; ang kaniyang sarili ay hindi niya mailigtas! <strong><sup>32 </sup></strong>Bumaba ngayon mula sa pahirapang tulos ang Kristo na Hari ng Israel, upang makita namin at paniwalaan.” Maging yaong mga ibinayubay na kasama niya ay nandurusta sa kaniya. <strong><sup>33 </sup></strong>Nang maging ikaanim na oras na ay sumapit ang isang kadiliman sa buong lupain hanggang sa ikasiyam na oras. <strong><sup>34 </sup></strong>At nang ikasiyam na oras na ay sumigaw si Jesus sa malakas na tinig: <em>“Eli, Eli, lama sabaktani?” </em>na kapag isinalin ay nangangahulugang: “Diyos ko, Diyos ko, bakit mo ako pinabayaan?” <strong><sup>35 </sup></strong>At ang ilan sa mga nakatayo sa malapit, nang marinig ito, ay nagsimulang magsabi: “Tingnan ninyo! Tinatawag niya si Elias.” <strong><sup>36 </sup></strong>Ngunit may isang tumakbo, binasâ ng maasim na alak ang isang espongha, inilagay ito sa isang tambo, at pinasimulan siyang painumin, na sinasabi: “Pabayaan ninyo siya! Tingnan natin kung darating si Elias upang ibaba siya.” <strong><sup>37 </sup></strong>Ngunit humiyaw si Jesus ng isang malakas na sigaw at nalagutan ng hininga. <strong><sup>38 </sup></strong>At ang kurtina ng santuwaryo ay nahati sa dalawa mula sa itaas hanggang sa ibaba. <strong><sup>39 </sup></strong>Ngayon, nang makita ng opisyal ng hukbo na nakatayo sa tabi at nakatanaw sa kaniya na siya ay nalagutan ng hininga sa ganitong mga kalagayan, sinabi niya: “Tiyak na ang taong ito ang Anak ng Diyos.” <strong><sup>40 </sup></strong>May mga babae ring nagmamasid mula sa malayo, na kabilang sa kanila si Maria Magdalena at gayundin si Maria na ina ni Santiago na Nakabababa at ni Joses, at si Salome, <strong><sup>41 </sup></strong>na sumasama sa kaniya noon at naglilingkod sa kaniya noong siya ay nasa Galilea, at maraming iba pang mga babae na umahong kasama niya sa Jerusalem. <strong><sup>42 </sup></strong>Ngayon nang dapit-hapon na, at yamang noon ay Paghahanda, samakatuwid nga, ang araw bago ang sabbath, <strong><sup>43 </sup></strong>dumating si Jose ng Arimatea, isang kinikilalang miyembro ng Sanggunian, na siya rin mismo ay naghihintay sa kaharian ng Diyos. Siya ay naglakas-loob na pumasok sa harap ni Pilato at hiningi ang katawan ni Jesus. <strong><sup>44 </sup></strong>Ngunit ibig malaman ni Pilato kung patay na nga siya, at, pagkatawag sa opisyal ng hukbo, tinanong niya ito kung patay na siya. <strong><sup>45 </sup></strong>Kaya pagkatapos na matiyak mula sa opisyal ng hukbo, ipinagkaloob niya kay Jose ang bangkay. <strong><sup>46 </sup></strong>Alinsunod dito ay bumili siya ng mainam na lino at ibinaba siya, binalot siya ng mainam na lino at inilagay siya sa isang libingan na inuka sa isang batong-limpak; at iginulong niya ang isang bato sa pinto ng alaalang libingan. <strong><sup>47 </sup></strong>Ngunit si Maria Magdalena at si Maria na ina ni Joses ay patuloy na nakatingin kung saan siya inilagay.</p><p></p></div>
<div class="extScrpCite"><p><a href="027_SEC-.16B.xhtml#citationsource19">^ <strong>(Luc. 22:66-23:56)</strong></a> <span id="citation19"></span>Sa kalaunan nang maging araw na, ang kapulungan ng matatandang lalaki ng bayan, kapuwa mga punong saserdote at mga eskriba, ay nagtipon, at dinala nila siya sa kanilang bulwagan ng Sanedrin, na sinasabi: <strong><sup>67 </sup></strong>“Kung ikaw ang Kristo, sabihin mo sa amin.” Ngunit sinabi niya sa kanila: “Kahit sabihin ko sa inyo, hindi naman kayo maniniwala. <strong><sup>68 </sup></strong>Isa pa, kung tatanungin ko kayo, hindi naman kayo sasagot. <strong><sup>69 </sup></strong>Gayunman, mula ngayon ang Anak ng tao ay uupo sa makapangyarihang kanan ng Diyos.” <strong><sup>70 </sup></strong>Dahil dito ay sinabi nilang lahat: “Kung gayon, ikaw ba ang Anak ng Diyos?” Sinabi niya sa kanila: “Kayo mismo ang nagsasabi na ako nga.” <strong><sup>71 </sup></strong>Sinabi nila: “Bakit pa natin kailangan ng higit na patotoo? Sapagkat tayo mismo ang nakarinig nito mula sa kaniyang sariling bibig.” </p><p><strong>23 </strong>Kaya tumindig ang buong karamihan nila at dinala siya kay Pilato. <strong><sup>2 </sup></strong>Sa gayon ay pinasimulan nilang akusahan siya, na sinasabi: “Nasumpungan namin ang taong ito na iginugupo ang aming bansa at ipinagbabawal ang pagbabayad ng mga buwis kay Cesar at sinasabi na siya mismo ang Kristo na isang hari.” <strong><sup>3 </sup></strong>At tinanong siya ni Pilato: “Ikaw ba ang hari ng mga Judio?” Bilang sagot sa kaniya ay sinabi niya: “Ikaw mismo ang nagsasabi nito.” <strong><sup>4 </sup></strong>Sa gayon ay sinabi ni Pilato sa mga punong saserdote at sa mga pulutong: “Wala akong masumpungang krimen sa taong ito.” <strong><sup>5 </sup></strong>Ngunit nagsimula silang maging mapilit, na sinasabi: “Sinusulsulan niya ang mga tao sa pamamagitan ng pagtuturo sa buong Judea, nagsimula pa sa Galilea hanggang dito.” <strong><sup>6 </sup></strong>Sa pagkarinig nito, itinanong ni Pilato kung ang taong ito ay taga-Galilea, <strong><sup>7 </sup></strong>at, pagkatapos na matiyak na siya ay mula sa nasasakupan ni Herodes, ipinadala niya siya kay Herodes, na nasa Jerusalem din mismo nang mga araw na ito. <strong><sup>8 </sup></strong>Nang makita ni Herodes si Jesus ay lubha siyang nagsaya, sapagkat mahabang panahon na niyang ninanais na makita siya dahil sa narinig tungkol sa kaniya, at umaasa siyang makakita ng ilang tanda na isinasagawa niya. <strong><sup>9 </sup></strong>At pinasimulan niya siyang tanungin ng maraming salita; ngunit hindi siya sumagot sa kaniya. <strong><sup>10 </sup></strong>Gayunman, ang mga punong saserdote at ang mga eskriba ay patuloy na tumitindig at inaakusahan siya nang buong tindi. <strong><sup>11 </sup></strong>Sa gayon ay nilait siya ni Herodes kasama ng kaniyang mga kawal na tanod, at ginawa niya siyang katatawanan sa pamamagitan ng pagdadamit sa kaniya ng maningning na kasuutan at ipinabalik siya kay Pilato. <strong><sup>12 </sup></strong>At kapuwa sina Herodes at Pilato ay naging magkaibigan nang mismong araw na iyon; sapagkat bago nito ay patuloy ang alitan sa pagitan nila. <strong><sup>13 </sup></strong>Sa gayon ay tinipon ni Pilato ang mga punong saserdote at ang mga tagapamahala at ang mga tao <strong><sup>14 </sup></strong>at sinabi sa kanila: “Dinala ninyo sa akin ang taong ito bilang isa na nag-uudyok sa mga tao na maghimagsik, at, narito! sinuri ko siya sa harap ninyo ngunit wala akong anumang nasumpungan sa taong ito na saligan para sa mga paratang na inihaharap ninyo laban sa kaniya. <strong><sup>15 </sup></strong>Sa katunayan, kahit si Herodes man, sapagkat ibinalik niya siya sa atin; at, narito! wala siyang anumang nagawa na karapat-dapat sa kamatayan. <strong><sup>16 </sup></strong>Kaya parurusahan ko siya at palalayain siya.” <strong><sup>17 </sup></strong>—— <strong><sup>18 </sup></strong>Ngunit ang buong karamihan sa kanila ay sumigaw, na sinasabi: “Alisin mo ang isang ito, ngunit palayain mo sa amin si Barabas!” <strong><sup>19 </sup></strong>(Na siyang taong itinapon sa bilangguan dahil sa isang sedisyon na naganap sa lunsod at dahil sa pagpaslang.) <strong><sup>20 </sup></strong>Muling tumawag sa kanila si Pilato, sapagkat ibig niyang palayain si Jesus. <strong><sup>21 </sup></strong>Sa gayon ay nagsimula silang humiyaw, na nagsasabi: “Ibayubay! Ibayubay siya!” <strong><sup>22 </sup></strong>Sa ikatlong pagkakataon ay sinabi niya sa kanila: “Bakit, anong masamang bagay ang ginawa ng taong ito? Wala akong anumang nasumpungan sa kaniya na karapat-dapat sa kamatayan; kaya parurusahan ko siya at palalayain siya.” <strong><sup>23 </sup></strong>Sa gayon ay nagsimula silang magpumilit, na may malalakas na tinig, na hinihinging ibayubay siya; at ang kanilang mga tinig ay nagsimulang manaig. <strong><sup>24 </sup></strong>Kaya naggawad si Pilato ng hatol na ibigay ang kanilang hinihingi: <strong><sup>25 </sup></strong>pinalaya niya ang lalaki na itinapon sa bilangguan dahil sa sedisyon at pagpaslang at siyang hinihingi nila, ngunit ibinigay niya si Jesus sa kanilang kalooban. <strong><sup>26 </sup></strong>At habang dinadala nila siya, pinigilan nila si Simon, na isang katutubo ng Cirene, na nanggaling sa lalawigan, at ipinasan nila sa kaniya ang pahirapang tulos upang dalhin ito sa likuran ni Jesus. <strong><sup>27 </sup></strong>Ngunit sumusunod sa kaniya ang isang malaking karamihan ng mga tao at ng mga babae na patuloy na dinadagukan ang kanilang sarili sa pamimighati at hinahagulhulan siya. <strong><sup>28 </sup></strong>Si Jesus ay bumaling sa mga babae at nagsabi: “Mga anak na babae ng Jerusalem, huwag na kayong tumangis para sa akin. Sa kabaligtaran, tangisan ninyo ang inyong sarili at ang inyong mga anak; <strong><sup>29 </sup></strong>sapagkat, narito! dumarating ang mga araw na sasabihin ng mga tao, ‘Maligaya ang mga babaing baog, at ang mga bahay-bata na hindi nanganak at ang mga dibdib na hindi nagpasuso!’ <strong><sup>30 </sup></strong>Kung magkagayon ay pasisimulan nilang sabihin sa mga bundok, ‘Mahulog kayo sa amin!’ at sa mga burol, ‘Takpan ninyo kami!’ <strong><sup>31 </sup></strong>Sapagkat kung ginagawa nila ang mga bagay na ito habang sariwa ang punungkahoy, ano ang magaganap kapag ito ay tuyot na?” <strong><sup>32 </sup></strong>Ngunit dalawa pang lalaki, mga manggagawa ng kasamaan, ang dinadala rin upang pataying kasama niya. <strong><sup>33 </sup></strong>At nang makarating sila sa dako na tinatawag na Bungo, doon ay ibinayubay nila siya at ang mga manggagawa ng kasamaan, isa sa kaniyang kanan at isa sa kaniyang kaliwa. <strong><sup>34 </sup></strong>[[Ngunit sinabi ni Jesus: “Ama, patawarin mo sila, sapagkat hindi nila nalalaman ang kanilang ginagawa.”]] Karagdagan pa, upang ibaha-bahagi ang kaniyang mga kasuutan, sila ay nagpalabunutan. <strong><sup>35 </sup></strong>At ang mga tao ay nakatayo at nakatingin. Ngunit ang mga tagapamahala ay nangungutya, na sinasabi: “Ang iba ay iniligtas niya; iligtas niya ang kaniyang sarili, kung ang isang ito ang Kristo ng Diyos, ang Pinili.” <strong><sup>36 </sup></strong>Ginawa siyang katatawanan maging ng mga kawal, na lumalapit at naghahandog sa kaniya ng maasim na alak <strong><sup>37 </sup></strong>at nagsasabi: “Kung ikaw ang hari ng mga Judio, iligtas mo ang iyong sarili.” <strong><sup>38 </sup></strong>May isinulat din sa itaas niya: “Ito ang hari ng mga Judio.” <strong><sup>39 </sup></strong>Ngunit ang isa sa nakabayubay na mga manggagawa ng kasamaan ay nagsimulang magsabi sa kaniya nang may pang-aabuso: “Ikaw ang Kristo, hindi ba? Iligtas mo ang iyong sarili at kami.” <strong><sup>40 </sup></strong>Bilang tugon ay sinaway siya niyaong isa pa at sinabi: “Hindi ka ba natatakot sa Diyos, ngayong ikaw ay nasa gayunding hatol? <strong><sup>41 </sup></strong>At tayo nga ay makatarungang magkaganito, sapagkat tinatanggap natin nang lubos ang nararapat sa atin dahil sa mga bagay na ating ginawa; ngunit ang taong ito ay walang ginawang anumang mali.” <strong><sup>42 </sup></strong>At sinabi pa niya: “Jesus, alalahanin mo ako pagdating mo sa iyong kaharian.” <strong><sup>43 </sup></strong>At sinabi niya sa kaniya: “Katotohanang sinasabi ko sa iyo ngayon, Makakasama kita sa Paraiso.” <strong><sup>44 </sup></strong>Buweno, ngayon ay mga ikaanim na oras na, gayunma’y isang kadiliman ang sumapit sa buong lupa hanggang sa ikasiyam na oras, <strong><sup>45 </sup></strong>sapagkat naglaho ang liwanag ng araw; nang magkagayon ang kurtina ng santuwaryo ay nahati sa gitna. <strong><sup>46 </sup></strong>At si Jesus ay tumawag sa malakas na tinig at nagsabi: “Ama, sa iyong mga kamay ay ipinagkakatiwala ko ang aking espiritu.” Nang masabi na niya ito, siya ay nalagutan ng hininga. <strong><sup>47 </sup></strong>Dahilan sa pagkakita sa naganap ang opisyal ng hukbo ay nagsimulang lumuwalhati sa Diyos, na sinasabi: “Tunay ngang ang taong ito ay matuwid.” <strong><sup>48 </sup></strong>At ang buong pulutong na natitipon doon para sa panooring ito, nang mamasdan nila ang mga bagay na naganap, ay nagsimulang bumalik, na dinadagukan ang kanilang mga dibdib. <strong><sup>49 </sup></strong>Isa pa, lahat niyaong mga nakakakilala sa kaniya ay nakatayo sa malayo. Gayundin, ang mga babae, na sama-samang sumunod sa kaniya mula sa Galilea, ay nakatayo na minamasdan ang mga bagay na ito. <strong><sup>50 </sup></strong>At, narito! isang lalaki na nagngangalang Jose, na miyembro ng Sanggunian, isang lalaking mabuti at matuwid— <strong><sup>51 </sup></strong>ang taong ito ay hindi bumoto bilang pagtangkilik sa kanilang pakana at pagkilos—siya ay mula sa Arimatea, isang lunsod ng mga Judeano, at naghihintay sa kaharian ng Diyos; <strong><sup>52 </sup></strong>ang taong ito ay pumaroon kay Pilato at hiningi ang katawan ni Jesus. <strong><sup>53 </sup></strong>At ibinaba niya ito at binalot ito ng mainam na lino, at inilagay niya siya sa isang libingan na inukit sa bato, na doon ay wala pang sinumang tao ang naihihiga. <strong><sup>54 </sup></strong>Noon nga ay araw ng Paghahanda, at ang panggabing liwanag ng sabbath ay nalalapit na. <strong><sup>55 </sup></strong>Ngunit ang mga babae, na sumama sa kaniya mula sa Galilea, ay sumunod at tiningnan ang alaalang libingan at kung paano inilagay ang kaniyang katawan; <strong><sup>56 </sup></strong>at bumalik sila upang maghanda ng mga espesya at mababangong langis. Ngunit, sabihin pa, nagpahinga sila nang sabbath ayon sa utos.</p><p></p></div>
<div class="extScrpCite"><p><a href="027_SEC-.16B.xhtml#citationsource20">^ <strong>(Juan 18:28-40)</strong></a> <span id="citation20"></span>Nang magkagayon ay dinala nila si Jesus mula kay Caifas patungo sa palasyo ng gobernador. Ngayon ay umaga na. Ngunit sila mismo ay hindi pumasok sa palasyo ng gobernador, upang hindi sila madungisan at nang makakain ng paskuwa. <strong><sup>29 </sup></strong>Sa gayon ay lumabas si Pilato sa kanila at nagsabi: “Anong akusasyon ang inihaharap ninyo laban sa taong ito?” <strong><sup>30 </sup></strong>Bilang sagot ay sinabi nila sa kaniya: “Kung ang taong ito ay hindi isang manggagawa ng kamalian, hindi sana namin siya dinala sa iyo.” <strong><sup>31 </sup></strong>Kaya sinabi ni Pilato sa kanila: “Kayo mismo ang kumuha sa kaniya at humatol sa kaniya ayon sa inyong kautusan.” Sinabi ng mga Judio sa kaniya: “Hindi kaayon ng kautusan na pumatay kami ng sinuman.” <strong><sup>32 </sup></strong>Ito ay upang matupad ang salita ni Jesus na sinabi niya upang ipahiwatig kung anong uri ng kamatayan ang nakatalagang ikamatay niya. <strong><sup>33 </sup></strong>Kaya muling pumasok si Pilato sa palasyo ng gobernador at tinawag si Jesus at sinabi sa kaniya: “Ikaw ba ang hari ng mga Judio?” <strong><sup>34 </sup></strong>Sumagot si Jesus: “Sinasabi mo ba ito mula sa iyong sarili, o may ibang nagsabi sa iyo tungkol sa akin?” <strong><sup>35 </sup></strong>Sumagot si Pilato: “Hindi ako isang Judio, hindi ba? Dinala ka sa akin ng iyong sariling bansa at ng mga punong saserdote. Ano ba ang ginawa mo?” <strong><sup>36 </sup></strong>Sumagot si Jesus: “Ang kaharian ko ay hindi bahagi ng sanlibutang ito. Kung ang kaharian ko ay bahagi ng sanlibutang ito, lumaban sana ang mga tagapaglingkod ko upang hindi ako maibigay sa mga Judio. Ngunit, ang totoo, ang kaharian ko ay hindi nagmumula rito.” <strong><sup>37 </sup></strong>Sa gayon ay sinabi ni Pilato sa kaniya: “Kung gayon nga, ikaw ba ay isang hari?” Sumagot si Jesus: “Ikaw mismo ang nagsasabing ako ay isang hari. Dahil dito ay ipinanganak ako, at dahil dito ay dumating ako sa sanlibutan, upang ako ay magpatotoo sa katotohanan. Bawat isa na nasa panig ng katotohanan ay nakikinig sa aking tinig.” <strong><sup>38 </sup></strong>Sinabi ni Pilato sa kaniya: “Ano ang katotohanan?” At pagkasabi nito, lumabas siyang muli sa mga Judio at sinabi sa kanila: “Wala akong masumpungang pagkakamali sa kaniya. <strong><sup>39 </sup></strong>Isa pa, may kaugalian kayo na magpapalaya ako sa inyo ng isang tao kapag paskuwa. Nais ba ninyo, kung gayon, na palayain ko sa inyo ang hari ng mga Judio?” <strong><sup>40 </sup></strong>Nang magkagayon ay sumigaw silang muli, na sinasabi: “Huwag ang taong ito, kundi si Barabas!” Si Barabas nga ay isang magnanakaw.</p><p></p></div>
<div class="extScrpCite"><p><a href="027_SEC-.16B.xhtml#citationsource21">^ <strong>(Juan 19:1-42)</strong></a> <span id="citation21"></span>Sa gayon, nang panahong iyon ay kinuha ni Pilato si Jesus at hinagupit siya. <strong><sup>2 </sup></strong>At ang mga kawal ay naglikaw ng isang koronang tinik at isinuot ito sa kaniyang ulo at ginayakan siya ng purpurang panlabas na kasuutan; <strong><sup>3 </sup></strong>at nagsimula silang lumapit sa kaniya at magsabi: “Magandang araw, ikaw na Hari ng mga Judio!” Gayundin, pinagsasampal nila siya sa mukha. <strong><sup>4 </sup></strong>At muling lumabas si Pilato at sinabi sa kanila: “Tingnan ninyo! Inilalabas ko siya sa inyo upang malaman ninyo na wala akong masumpungang pagkakamali sa kaniya.” <strong><sup>5 </sup></strong>Alinsunod dito ay lumabas si Jesus, suot ang koronang tinik at ang purpurang panlabas na kasuutan. At sinabi niya sa kanila: “Narito! Ang tao!” <strong><sup>6 </sup></strong>Gayunman, nang makita siya ng mga punong saserdote at ng mga opisyal, sumigaw sila, na sinasabi: “Ibayubay siya! Ibayubay siya!” Sinabi ni Pilato sa kanila: “Kayo mismo ang kumuha sa kaniya at ibayubay ninyo siya, sapagkat wala akong masumpungang anumang pagkakamali sa kaniya.” <strong><sup>7 </sup></strong>Sinagot siya ng mga Judio: “May kautusan kami, at ayon sa kautusan ay dapat siyang mamatay, sapagkat ginawa niyang anak ng Diyos ang kaniyang sarili.” <strong><sup>8 </sup></strong>Kaya nga, nang marinig ni Pilato ang pananalitang ito, siya ay lalong natakot; <strong><sup>9 </sup></strong>at muli siyang pumasok sa palasyo ng gobernador at sinabi kay Jesus: “Saan ka nagmula?” Ngunit walang sagot na ibinigay sa kaniya si Jesus. <strong><sup>10 </sup></strong>Kaya sinabi ni Pilato sa kaniya: “Hindi ka ba magsasalita sa akin? Hindi mo ba alam na may awtoridad akong palayain ka at may awtoridad akong ibayubay ka?” <strong><sup>11 </sup></strong>Sumagot si Jesus sa kaniya: “Wala ka sanang anumang awtoridad laban sa akin malibang ipinagkaloob ito sa iyo mula sa itaas. Ito ang dahilan kung bakit ang taong nagbigay sa akin sa iyo ay may mas malaking kasalanan.” <strong><sup>12 </sup></strong>Sa dahilang ito ay patuloy na naghanap si Pilato ng paraan kung paano siya mapalalaya. Ngunit sumigaw ang mga Judio, na sinasabi: “Kung palalayain mo ang taong ito, hindi ka kaibigan ni Cesar. Bawat tao na ginagawang hari ang kaniyang sarili ay nagsasalita laban kay Cesar.” <strong><sup>13 </sup></strong>Sa gayon, pagkarinig sa mga salitang ito, dinala ni Pilato si Jesus sa labas, at umupo siya sa luklukan ng paghatol sa dako na tinatawag na Ang Latag ng Bato, ngunit sa Hebreo ay <em>Gabata</em>. <strong><sup>14 </sup></strong>Ngayon ay paghahanda na ng paskuwa; mga ikaanim na oras na noon. At sinabi niya sa mga Judio: “Tingnan ninyo! Ang inyong hari!” <strong><sup>15 </sup></strong>Gayunman, sumigaw sila: “Alisin siya! Alisin siya! Ibayubay siya!” Sinabi ni Pilato sa kanila: “Ibabayubay ko ba ang inyong hari?” Sumagot ang mga punong saserdote: “Wala kaming hari kundi si Cesar.” <strong><sup>16 </sup></strong>Kaya nga, sa pagkakataong iyon ay ibinigay niya siya sa kanila upang ibayubay. Nang magkagayon ay kinuha nila si Jesus. <strong><sup>17 </sup></strong>At, pasan mismo ang pahirapang tulos, lumabas siya patungo sa tinatawag na Pook ng Bungo, na tinatawag na <em>Golgota </em>sa Hebreo; <strong><sup>18 </sup></strong>at doon nila siya ibinayubay, at ang dalawa pang lalaki na kasama niya, isa sa panig na ito at isa sa kabila, ngunit si Jesus sa gitna. <strong><sup>19 </sup></strong>Sumulat din si Pilato ng isang titulo at inilagay ito sa pahirapang tulos. Nakasulat: “Si Jesus na Nazareno ang Hari ng mga Judio.” <strong><sup>20 </sup></strong>Sa gayon ay marami sa mga Judio ang nakabasa ng titulong ito, sapagkat malapit sa lunsod ang dako kung saan ibinayubay si Jesus; at nakasulat iyon sa Hebreo, sa Latin, sa Griego. <strong><sup>21 </sup></strong>Gayunman, ang mga punong saserdote ng mga Judio ay nagsimulang magsabi kay Pilato: “Huwag mong isulat ‘Ang Hari ng mga Judio,’ kundi ang sinabi niya, ‘Ako ay Hari ng mga Judio.’ ” <strong><sup>22 </sup></strong>Sumagot si Pilato: “Ang naisulat ko na ay naisulat ko na.” <strong><sup>23 </sup></strong>Nang maibayubay na nga si Jesus ng mga kawal, kinuha nila ang kaniyang mga panlabas na kasuutan at ginawang apat na bahagi, sa bawat kawal ay isang bahagi, at ang panloob na kasuutan. Ngunit ang panloob na kasuutan ay walang dugtungan, na hinabi mula sa itaas hanggang sa buong haba nito. <strong><sup>24 </sup></strong>Sa gayon ay sinabi nila sa isa’t isa: “Huwag nating punitin ito, kundi pagpasiyahan natin sa pamamagitan ng pagpapalabunutan dito kung kanino ito mapupunta.” Ito ay upang matupad ang kasulatan: “Pinaghati-hatian nila sa kanilang sarili ang aking mga panlabas na kasuutan, at ang aking kasuutan ay pinagpalabunutan nila.” At sa gayon ay talaga ngang ginawa ng mga kawal ang mga bagay na ito. <strong><sup>25 </sup></strong>Gayunman, sa tabi ng pahirapang tulos ni Jesus ay nakatayo ang kaniyang ina at ang kapatid na babae ng kaniyang ina; si Maria na asawa ni Clopas, at si Maria Magdalena. <strong><sup>26 </sup></strong>Sa gayon si Jesus, pagkakita sa kaniyang ina at sa alagad na minamahal niya na nakatayo sa tabi, ay nagsabi sa kaniyang ina: “Babae, tingnan mo! Ang iyong anak!” <strong><sup>27 </sup></strong>Sumunod ay sinabi niya sa alagad: “Tingnan mo! Ang iyong ina!” At mula nang oras na iyon ay tinanggap siya ng alagad sa kaniyang sariling tahanan. <strong><sup>28 </sup></strong>Pagkatapos nito, nang malaman ni Jesus na ngayon ay naganap na ang lahat ng bagay, upang maganap ang kasulatan ay sinabi niya: “Nauuhaw ako.” <strong><sup>29 </sup></strong>May isang sisidlang nakalapag doon na punô ng maasim na alak. Sa gayon ay naglagay sila ng espongha na punô ng maasim na alak sa isang tangkay ng isopo at inilapit iyon sa kaniyang bibig. <strong><sup>30 </sup></strong>Nang matanggap na niya ang maasim na alak, sinabi ni Jesus: “Naganap na!” at, pagyuko ng kaniyang ulo, ipinaubaya niya ang kaniyang espiritu. <strong><sup>31 </sup></strong>Nang magkagayon ang mga Judio, yamang noon ay Paghahanda, upang ang mga katawan ay hindi manatili sa pahirapang tulos nang Sabbath, (sapagkat ang araw ng Sabbath na iyon ay dakila,) ay humiling kay Pilato na ipabali ang kanilang mga binti at ipaalis ang mga katawan. <strong><sup>32 </sup></strong>Sa gayon, pumaroon ang mga kawal at binali ang mga binti ng unang lalaki at yaong sa isa pang lalaki na ibinayubay na kasama niya. <strong><sup>33 </sup></strong>Ngunit pagparoon kay Jesus, nang makita nilang patay na siya, hindi nila binali ang kaniyang mga binti. <strong><sup>34 </sup></strong>Gayunma’y inulos ng sibat ng isa sa mga kawal ang kaniyang tagiliran, at kaagad ay dugo at tubig ang lumabas. <strong><sup>35 </sup></strong>At siya na nakakita nito ay nagpatotoo, at ang kaniyang patotoo ay tunay, at alam ng taong iyon na nagsasabi siya ng mga bagay na totoo, upang maniwala rin kayo. <strong><sup>36 </sup></strong>Sa katunayan, naganap ang mga bagay na ito upang matupad ang kasulatan: “Walang isa mang buto niya ang madudurog.” <strong><sup>37 </sup></strong>At, muli, ang iba pang kasulatan ay nagsasabi: “Titingin sila sa Isa na kanilang inulos.” <strong><sup>38 </sup></strong>At pagkatapos ng mga bagay na ito, si Jose na mula sa Arimatea, na isang alagad ni Jesus ngunit palihim dahil sa takot niya sa mga Judio, ay humiling kay Pilato na makuha niya ang katawan ni Jesus; at binigyan siya ng pahintulot ni Pilato. Sa gayon ay pumaroon siya at kinuha ang kaniyang katawan. <strong><sup>39 </sup></strong>Si Nicodemo rin, ang taong pumaroon sa kaniya nang gabi noong unang pagkakataon, ay dumating na may dalang isang rolyo ng mira at mga aloe, na mga isang daang libra nito. <strong><sup>40 </sup></strong>Kaya kinuha nila ang katawan ni Jesus at binalot ito ng mga benda na may mga espesya, ayon sa kaugalian ng mga Judio sa paghahanda para sa libing. <strong><sup>41 </sup></strong>Nagkataon naman, sa dako kung saan siya ibinayubay ay may hardin, at sa hardin ay may isang bagong alaalang libingan, na wala pang sinuman ang nailalagay. <strong><sup>42 </sup></strong>Sa gayon, dahil sa paghahanda ng mga Judio, ay doon nila inilagay si Jesus, sapagkat ang alaalang libingan ay malapit lamang.</p><p></p></div>
<div class="extScrpCite"><p><a href="027_SEC-.16B.xhtml#citationsource24">^ <strong>(Mat. 28:1-15)</strong></a> <span id="citation24"></span>Pagkaraan ng sabbath, nang nagliliwanag na noong unang araw ng sanlinggo, si Maria Magdalena at ang isa pang Maria ay pumaroon upang tingnan ang libingan. <strong><sup>2 </sup></strong>At, pansinin! isang malakas na lindol ang naganap; sapagkat ang anghel ni Jehova ay bumaba mula sa langit at lumapit at iginulong ang bato, at naupo sa ibabaw nito. <strong><sup>3 </sup></strong>Ang kaniyang panlabas na kaanyuan ay gaya ng kidlat, at ang kaniyang pananamit ay maputing gaya ng niyebe. <strong><sup>4 </sup></strong>Oo, dahil sa takot sa kaniya ay nanginig ang mga bantay at naging gaya ng mga taong patay. <strong><sup>5 </sup></strong>Ngunit bilang sagot ay sinabi ng anghel sa mga babae: “Huwag kayong matakot, sapagkat alam kong hinahanap ninyo si Jesus na ibinayubay. <strong><sup>6 </sup></strong>Wala siya rito, sapagkat ibinangon siya, gaya ng kaniyang sinabi. Halikayo, tingnan ninyo ang dakong hinigan niya. <strong><sup>7 </sup></strong>At humayo kayong madali at sabihin ninyo sa kaniyang mga alagad na ibinangon siya mula sa mga patay, at, narito! siya ay nauuna na sa inyo sa Galilea; doon ninyo siya makikita. Narito! Nasabi ko na sa inyo.” <strong><sup>8 </sup></strong>Kaya, pagkaalis nang madali sa alaalang libingan, na may takot at malaking kagalakan, sila ay tumakbo upang mag-ulat sa kaniyang mga alagad. <strong><sup>9 </sup></strong>At, narito! sinalubong sila ni Jesus at sinabi: “Magandang araw!” Lumapit sila at hinawakan siya sa kaniyang mga paa at nangayupapa sa kaniya. <strong><sup>10 </sup></strong>Nang magkagayon ay sinabi ni Jesus sa kanila: “Huwag kayong matakot! Humayo kayo, iulat ninyo sa aking mga kapatid, upang makaparoon sila sa Galilea; at doon nila ako makikita.” <strong><sup>11 </sup></strong>Samantalang humahayo sila, narito! ang ilan sa mga bantay ay pumasok sa lunsod at iniulat sa mga punong saserdote ang lahat ng mga bagay na nangyari. <strong><sup>12 </sup></strong>At pagkatapos na ang mga ito ay magtipong kasama ng matatandang lalaki at magsanggunian, nagbigay sila ng hustong dami ng mga pirasong pilak sa mga kawal <strong><sup>13 </sup></strong>at nagsabi: “Sabihin ninyo, ‘Dumating ang kaniyang mga alagad noong gabi at ninakaw siya habang natutulog kami.’ <strong><sup>14 </sup></strong>At kung ito ay makarating sa pandinig ng gobernador, hihikayatin namin siya at aalisan namin kayo ng álalahanín.” <strong><sup>15 </sup></strong>Kaya kinuha nila ang mga pirasong pilak at ginawa ang gaya ng itinagubilin sa kanila; at ang pananalitang ito ay naipalaganap sa gitna ng mga Judio hanggang sa mismong araw na ito.</p><p></p></div>
<div class="extScrpCite"><p><a href="027_SEC-.16B.xhtml#citationsource26">^ <strong>(Luc. 24:1-49)</strong></a> <span id="citation26"></span>Gayunman, nang unang araw ng sanlinggo ay maagang-maaga silang pumaroon sa libingan, na dala ang mga espesya na inihanda nila. <strong><sup>2 </sup></strong>Ngunit nasumpungan nila na ang bato ay iginulong mula sa alaalang libingan, <strong><sup>3 </sup></strong>at nang pumasok sila ay hindi nila nasumpungan ang katawan ng Panginoong Jesus. <strong><sup>4 </sup></strong>Habang naguguluhan sila tungkol dito, narito! dalawang lalaki na may nagniningning na pananamit ang tumayo sa tabi nila. <strong><sup>5 </sup></strong>Nang ang mga babae ay matakot at panatilihing nakatungo sa lupa ang kanilang mga mukha, ang mga lalaki ay nagsabi sa kanila: “Bakit ninyo hinahanap sa mga patay ang Isa na buháy? <strong><sup>6 </sup></strong>[[Wala siya rito, kundi ibinangon na.]] Alalahanin ninyo kung paano siya nagsalita sa inyo noong naroon pa siya sa Galilea, <strong><sup>7 </sup></strong>na sinasabi na ang Anak ng tao ay kailangang maibigay sa mga kamay ng mga taong makasalanan at maibayubay at gayunma’y babangon sa ikatlong araw.” <strong><sup>8 </sup></strong>Sa gayon ay naalaala nila ang kaniyang mga pananalita, <strong><sup>9 </sup></strong>at bumalik sila mula sa alaalang libingan at iniulat ang lahat ng mga bagay na ito sa labing-isa at sa lahat ng iba pa. <strong><sup>10 </sup></strong>Sila ay ang Magdalenang si Maria, at si Juana, at si Maria na ina ni Santiago. Gayundin, ang iba pang mga babae na kasama nila ay nagsabi sa mga apostol ng mga bagay na ito. <strong><sup>11 </sup></strong>Gayunman, ang mga pananalitang ito ay waring walang kabuluhan sa kanila at ayaw nilang paniwalaan ang mga babae. <strong><sup>12 </sup></strong>[[Ngunit si Pedro ay tumindig at tumakbo patungo sa alaalang libingan, at, pagyuko, ang nakita lamang niya ay ang mga benda. Kaya umalis siya, na nagtataka sa loob niya tungkol sa bagay na naganap.]] <strong><sup>13 </sup></strong>Ngunit, narito! nang mismong araw na iyon ay naglalakbay ang dalawa sa kanila patungo sa isang nayon na mga labing-isang kilometro ang layo mula sa Jerusalem at pinanganlang Emaus, <strong><sup>14 </sup></strong>at pinag-uusapan nila ang tungkol sa lahat ng mga bagay na ito na nangyari. <strong><sup>15 </sup></strong>At habang nag-uusap sila at nagtatalo, si Jesus mismo ay lumapit at nagsimulang lumakad na kasama nila; <strong><sup>16 </sup></strong>ngunit ang kanilang mga mata ay napipigilan upang hindi siya makilala. <strong><sup>17 </sup></strong>Sinabi niya sa kanila: “Ano itong mga bagay na pinagtatalunan ninyo sa isa’t isa habang kayo ay naglalakad?” At huminto sila na may malulungkot na mukha. <strong><sup>18 </sup></strong>Bilang sagot ay sinabi sa kaniya niyaong isa na nagngangalang Cleopas: “Nananahanan ka bang mag-isa bilang dayuhan sa Jerusalem kung kaya hindi mo alam ang mga bagay na naganap sa kaniya nang mga araw na ito?” <strong><sup>19 </sup></strong>At sinabi niya sa kanila: “Anong mga bagay?” Sinabi nila sa kaniya: “Ang mga bagay may kinalaman kay Jesus na Nazareno, na naging isang propetang makapangyarihan sa gawa at salita sa harap ng Diyos at ng lahat ng mga tao; <strong><sup>20 </sup></strong>at kung paanong ibinigay siya ng aming mga punong saserdote at mga tagapamahala sa hatol na kamatayan at ibinayubay siya. <strong><sup>21 </sup></strong>Ngunit inaasahan namin na ang taong ito ang siyang itinalagang magligtas sa Israel; oo, at bukod pa sa lahat ng mga bagay na ito, ito na ang ikatlong araw mula nang maganap ang mga bagay na ito. <strong><sup>22 </sup></strong>Isa pa, pinanggilalas din kami ng ilang mga babae mula sa amin, sapagkat maaga silang pumaroon sa alaalang libingan <strong><sup>23 </sup></strong>ngunit hindi nasumpungan ang kaniyang katawan at dumating silang nagsasabi na nakakita rin sila ng isang kahima-himalang tanawin ng mga anghel, na nagsabing buháy siya. <strong><sup>24 </sup></strong>Karagdagan pa, ang ilan sa mga kasama namin ay pumaroon sa alaalang libingan; at nasumpungan nila itong gayon, gaya ng sinabi ng mga babae, ngunit hindi nila siya nakita.” <strong><sup>25 </sup></strong>Nang magkagayon ay sinabi niya sa kanila: “O mga hangal at mababagal ang puso na maniwala sa lahat ng mga bagay na sinalita ng mga propeta! <strong><sup>26 </sup></strong>Hindi ba kailangang ang Kristo ay magdusa ng mga bagay na ito at pumasok sa kaniyang kaluwalhatian?” <strong><sup>27 </sup></strong>At pasimula kay Moises at sa lahat ng mga Propeta ay binigyang-kahulugan niya sa kanila ang mga bagay na may kinalaman sa kaniyang sarili sa lahat ng Kasulatan. <strong><sup>28 </sup></strong>Sa wakas ay malapit na sila sa nayon na kanilang nilalakbay, at gumawi siya na para bang maglalakbay pa siya nang mas malayo. <strong><sup>29 </sup></strong>Ngunit pinilit nila siya, na sinasabi: “Manuluyan ka sa amin, sapagkat malapit nang gumabi at ang araw ay nagtapos na.” Nang magkagayon ay pumasok siya upang manuluyang kasama nila. <strong><sup>30 </sup></strong>At habang nakahilig siyang kasama nila sa kainan ay kinuha niya ang tinapay, pinagpala ito, pinagputul-putol at pinasimulang ibigay sa kanila. <strong><sup>31 </sup></strong>Sa gayon ay lubusang nadilat ang kanilang mga mata at nakilala nila siya; at naglaho siya mula sa kanila. <strong><sup>32 </sup></strong>At sinabi nila sa isa’t isa: “Hindi ba nagniningas ang ating mga puso habang nagsasalita siya sa atin sa daan, habang lubusan niyang binubuksan ang Kasulatan sa atin?” <strong><sup>33 </sup></strong>At nang mismong oras na iyon ay tumindig sila at nagbalik sa Jerusalem, at nasumpungan nila ang labing-isa at yaong mga kasama nila na nagkakatipon, <strong><sup>34 </sup></strong>na nagsasabi: “Katotohanan ngang ibinangon ang Panginoon at nagpakita siya kay Simon!” <strong><sup>35 </sup></strong>At sila rin ay naglahad ng mga pangyayari sa daan at kung paanong nakilala nila siya sa pamamagitan ng pagpuputul-putol ng tinapay. <strong><sup>36 </sup></strong>Habang pinag-uusapan nila ang mga bagay na ito siya mismo ay tumayo sa gitna nila [[at nagsabi sa kanila: “Sumainyo nawa ang kapayapaan.”]] <strong><sup>37 </sup></strong>Ngunit sa dahilang nasindak sila, at natakot, inakala nilang nakakita sila ng isang espiritu. <strong><sup>38 </sup></strong>Kaya sinabi niya sa kanila: “Bakit kayo nababagabag, at bakit sumisibol sa inyong mga puso ang mga pag-aalinlangan? <strong><sup>39 </sup></strong>Tingnan ninyo ang aking mga kamay at ang aking mga paa, na ako mismo ito; hipuin ninyo ako at tingnan, sapagkat ang isang espiritu ay walang laman at mga buto gaya ng namamasdan ninyong taglay ko.” <strong><sup>40 </sup></strong>[[At habang sinasabi niya ito ay ipinakita niya sa kanila ang kaniyang mga kamay at ang kaniyang mga paa.]] <strong><sup>41 </sup></strong>Ngunit samantalang hindi pa sila naniniwala dahil sa labis na kagalakan at sila ay namamangha, sinabi niya sa kanila: “Mayroon ba kayong anumang makakain diyan?” <strong><sup>42 </sup></strong>At binigyan nila siya ng isang pirasong inihaw na isda; <strong><sup>43 </sup></strong>at kinuha niya ito at kinain sa harap ng kanilang mga mata. <strong><sup>44 </sup></strong>Sinabi niya ngayon sa kanila: “Ito ang aking mga salita na sinalita ko sa inyo noong ako ay kasama pa ninyo, na kailangang matupad ang lahat ng mga bagay na nakasulat sa kautusan ni Moises at sa mga Propeta at Mga Awit tungkol sa akin.” <strong><sup>45 </sup></strong>Nang magkagayon ay lubusan niyang binuksan ang kanilang mga pag-iisip upang maintindihan ang kahulugan ng Kasulatan, <strong><sup>46 </sup></strong>at sinabi niya sa kanila: “Sa ganitong paraan ay nakasulat na ang Kristo ay magdurusa at babangon mula sa mga patay sa ikatlong araw, <strong><sup>47 </sup></strong>at salig sa kaniyang pangalan ay ipangangaral ang pagsisisi ukol sa kapatawaran ng mga kasalanan sa lahat ng mga bansa—pasimula sa Jerusalem, <strong><sup>48 </sup></strong>kayo ay magiging mga saksi tungkol sa mga bagay na ito. <strong><sup>49 </sup></strong>At, narito! ipadadala ko sa inyo yaong ipinangako ng aking Ama. Gayunman, mamalagi kayo sa lunsod hanggang sa maramtan kayo ng kapangyarihan mula sa kaitaasan.”</p><p></p></div>
<div class="extScrpCite"><p><a href="027_SEC-.16B.xhtml#citationsource27">^ <strong>(Juan 20:1-25)</strong></a> <span id="citation27"></span>Noong unang araw ng sanlinggo ay pumaroon si Maria Magdalena sa alaalang libingan nang maaga, samantalang madilim pa, at nakita niyang naalis na ang bato mula sa alaalang libingan. <strong><sup>2 </sup></strong>Sa gayon ay tumakbo siya at pumaroon kay Simon Pedro at sa isa pang alagad, na minamahal ni Jesus, at sinabi niya sa kanila: “Kinuha nila ang Panginoon mula sa alaalang libingan, at hindi namin alam kung saan nila siya inilagay.” <strong><sup>3 </sup></strong>Nang magkagayon si Pedro at yaong isa pang alagad ay umalis at pumaroon sa alaalang libingan. <strong><sup>4 </sup></strong>Oo, ang dalawa ay magkasamang tumakbo; ngunit yaong isa pang alagad ay nauna kay Pedro sa pagtakbo nang mas mabilis at unang nakarating sa alaalang libingan. <strong><sup>5 </sup></strong>At pagyuko niya, nakita niya ang mga bendang nakalapag, gayunman ay hindi siya pumasok. <strong><sup>6 </sup></strong>Nang magkagayon ay dumating din si Simon Pedro na kasunod niya, at pumasok ito sa alaalang libingan. At nakita nito ang mga bendang nakalapag, <strong><sup>7 </sup></strong>gayundin ang telang nasa kaniyang ulo na hindi nakalapag na kasama ng mga benda kundi hiwalay na nakarolyo sa isang dako. <strong><sup>8 </sup></strong>Sa gayon, nang pagkakataong iyon, yaong isa pang alagad na unang nakarating sa alaalang libingan ay pumasok din, at nakita niya at naniwala siya. <strong><sup>9 </sup></strong>Sapagkat hindi pa nila nauunawaan ang kasulatan na kailangan niyang bumangon mula sa mga patay. <strong><sup>10 </sup></strong>At sa gayon ay bumalik ang mga alagad sa kanilang mga tahanan. <strong><sup>11 </sup></strong>Ngunit si Maria ay nanatiling nakatayo sa labas malapit sa alaalang libingan at tumatangis. Nang magkagayon, habang tumatangis siya, yumuko siya upang tumingin sa loob ng alaalang libingan <strong><sup>12 </sup></strong>at nakita niya ang dalawang anghel na nakaputi na nakaupo, ang isa ay sa may ulunan at ang isa ay sa may paanan, sa pinaghigaan ng katawan ni Jesus. <strong><sup>13 </sup></strong>At sinabi nila sa kaniya: “Babae, bakit ka tumatangis?” Sinabi niya sa kanila: “Kinuha nila ang aking Panginoon, at hindi ko alam kung saan nila siya inilagay.” <strong><sup>14 </sup></strong>Pagkasabi ng mga bagay na ito, bumaling siya sa likuran at nakita si Jesus na nakatayo, ngunit hindi niya nakilalang iyon ay si Jesus. <strong><sup>15 </sup></strong>Sinabi ni Jesus sa kaniya: “Babae, bakit ka tumatangis? Sino ang hinahanap mo?” Siya, sa pag-aakalang iyon ang hardinero, ay nagsabi sa kaniya: “Ginoo, kung kinuha mo siya, sabihin mo sa akin kung saan mo siya inilagay, at kukunin ko siya.” <strong><sup>16 </sup></strong>Sinabi ni Jesus sa kaniya: “Maria!” Sa pagbaling ay sinabi niya sa kaniya, sa Hebreo: <em>“Rabboni!” </em>(na nangangahulugang “Guro!”) <strong><sup>17 </sup></strong>Sinabi ni Jesus sa kaniya: “Huwag kang kumapit sa akin. Sapagkat hindi pa ako umaakyat sa Ama. Ngunit pumaroon ka sa aking mga kapatid at sabihin mo sa kanila, ‘Aakyat ako sa aking Ama at inyong Ama at sa aking Diyos at inyong Diyos.’ ” <strong><sup>18 </sup></strong>Si Maria Magdalena ay pumaroon at dinala ang balita sa mga alagad: “Nakita ko ang Panginoon!” at na sinabi niya sa kaniya ang mga bagay na ito. <strong><sup>19 </sup></strong>Sa gayon, nang gumagabi na nang araw na iyon, ang una ng sanlinggo, at, bagaman nakatrangka ang mga pinto sa kinaroroonan ng mga alagad dahil sa takot sa mga Judio, dumating si Jesus at tumayo sa gitna nila at nagsabi sa kanila: “Sumainyo nawa ang kapayapaan.” <strong><sup>20 </sup></strong>At pagkasabi niya nito ay ipinakita niya sa kanila kapuwa ang kaniyang mga kamay at ang kaniyang tagiliran. Nang magkagayon ay nagsaya ang mga alagad sa pagkakita sa Panginoon. <strong><sup>21 </sup></strong>Sa gayon, muling sinabi ni Jesus sa kanila: “Sumainyo nawa ang kapayapaan. Kung paanong isinugo ako ng Ama, isinusugo ko rin naman kayo.” <strong><sup>22 </sup></strong>At pagkasabi niya nito ay humihip siya sa kanila at nagsabi sa kanila: “Tanggapin ninyo ang banal na espiritu. <strong><sup>23 </sup></strong>Kung patatawarin ninyo ang mga kasalanan ng sinumang mga tao, ang mga iyon ay napatawad na sa kanila; kung pananatilihin ninyo yaong sa sinumang mga tao, ang mga iyon ay nananatili pa.” <strong><sup>24 </sup></strong>Ngunit si Tomas, isa sa labindalawa, na tinatawag na Ang Kambal, ay hindi nila kasama nang dumating si Jesus. <strong><sup>25 </sup></strong>Dahil dito ay sinasabi sa kaniya ng ibang mga alagad: “Nakita namin ang Panginoon!” Ngunit sinabi niya sa kanila: “Malibang makita ko sa kaniyang mga kamay ang bakas ng mga pako at maipasok ko ang aking daliri sa bakas ng mga pako at maipasok ang aking kamay sa kaniyang tagiliran, hindi talaga ako maniniwala.”</p><p></p></div>
</div>
</div>
</body>
</html>
